La Piatra Craiului, in munte
In primavara anului 1916, ca sublocotenent proaspat, intaia data concentrat, luasem parte, cu un regiment de infanterie din capitala, la fortificarea vaii Prahovei, intre Busteni si Predeal. Niste santulete ca pentru scurgere de apa, acoperite ici si colo cu ramuri si frunzis, intarite cu pamant ca de un lat de mana, erau botezate de noi transee si aparau un front de vreo zece kilometri.
In fata lor, cateva dreptunghiuri de retele si "gropi de lup" erau menite sa sporeasca fortificatiile noastre. Toate capetele acestea de transee, risipite ici-colo, supraveghind soseaua (?) de pe boturi de deal, nu faceau, puse cap la cap, un kilometru. Zece porci tiganesti, cu boturi puternice, ar fi ramat, intr-o jumatate de zi, toate intariturile de pe valea Prahovei, cu retele de sarma si cu "gropi de lup" cu tot. (Gropile astea de lup erau niste gropi cat cele pe care le fac, jucandu-se, copiii in nisip, iar in fund aveau batut cate un mic tarus, ascutit apoi ca o teapa in sus.) Dupa socotelile Marelui stat-major roman din 1916 - adica din timpul bataliei de la Verdun - dusmanul care venea la atac avea sa calce, din nebagare de seama, in aceste gropi si sa se impunga in tepi, fie in talpa, fie in spate. Despre "valea fortificata" a Prahovei vorbea cu respect toata tara: Parlamentul, partidele politice si presa. Ca sa nu poata fi vazute din tren aceste realizari misterioase, vagoanele nu circulau decat cu perdelele trase, sau, daca nu erau perdele, cu geamurile manjite cu vopsea alba, iar de la Sinaia, pe fiecare culoar, erau santinele cu baioneta la arma. La 10 mai, in acelasi an, eram mutat in regimentul XX, care, de un an si mai bine, se gasea pe frontiera, deasupra Dambovicioarei in munti, tot pentru acoperire si fortificatii. Aci, aceeasi gluma: cateva sute de metri de transee-jucarii erau menite sa ilustreze principiile tactice ale armatei romane de neinvins. Frontul de acoperire al batalionului nostru se intindea pe vreo zece-cincisprezece kilometri de frontiera, catre vama Giuvala in dreapta, iar spre stanga pana la domul alb, de piatra, al culmii Piatra Craiului. Noi "fortificasem" insa, cu trei sute de metri de transee, ca mai sus, dar fara gropi de lup, numai batatura de iarba verde dintre casuta care ne slujea de popota si casuta unde locuia comandantul de batalion. Fireste ca daca vreun nefericit s-ar fi ratacit pe aci "sa vada" intariturile noastre, ar fi fost arestat si probabil executat ca un spion.
In realitate, vremea se trecea cu instructie intr-o poiana mai marisoara, cu asalturi eroice, care nu erau departe de jocurile de copii din mahalaua Oborului, cand ne imparteam in romani si turci, si navaleam urland unii intr-altii. Stiu bine ca in acest timp se dadeau asigurari in Parlamentul tarii ca "suntem bine pregatiti", ca in doi ani de neutralitate "armamentul a fost pus la punct", iar anumite persoane isi luau raspunderea afirmarii ca suntem gata "pana la ultimul nasture, pana la ultimul cartus", iar cu stiinta luptei pana la cucerirea oricarei pozitii, fie ea socotita ca inexpugnabila.
Pentru ceilalti, poate ca aceasta vilegiatura militara n-ar fi fost prea mult dezagreabila. Camarazii erau oameni cumsecade, care isi credeau la necaz. Pranzurile si cinele luate laolalta, in odaita scunda a popotei, treceau potolit, intre mancaruri de birt mic, taraganate convorbiri despre amaraciunile concentrarii prea indelungate, despre intrigile de la comanda regimentului, despre cele mai bune sfaturi pentru pregatirea muraturilor si a borsului, menite sa fie trimise prin scrisori acasa, si, in zile mai de seama, despre partidele politice ale tarii, cand cei care citeau gazeta in fiecare zi aveau prilej sa straluceasca prin comunicari inedite.
Pentru mine insa aceasta concentrare era o lunga deznadejde. De multe ori seara, la popota, era destul un singur cuvant ca sa trezeasca rascoliri si sa intarate dureri amortite. E ingrozitoare uneori aceasta putere a unei singure propozitiuni, in timpul unei convorbiri normale, ca sa porneasca dintr-o data macinarea sufleteasca, asa cum din zecile de combinatii cu sapte litere ale unui lacat secret, una singura deschide spre interior. In asemenea imprejurari, noptile mi le petreceam in lungi insomnii, uscate si mistuitoare.
La drept vorbind insa, in asta-seara nu atat discutia, care nu mai era o simpla aluzie, m-a aruncat in halul acesta de rascolire, ba era chiar prea directa ca sa mai fie atat de otravitoare, cat incercarea neizbutita, pe langa comandantul batalionului, de a obtine o permisie la Campulung.
"Popota" unde suntem acum e intr-o odaie mica, sateasca, mai sus decat toate satele romanesti din munte. E abia mai mare ca o coliba, varuita in alb, cu doua paturi inguste la perete, acoperite cu velinte vechi, si care acum ne slujesc si drept scaune de masa. O lampa de "gaz" da o lumina galbuie, aproape la fel de lesinata ca a vinului, din paharele mari de apa, de dinainte. Masa e, fireste, de brad, ca la carciumile de drum mare si acoperita cu panza taraneasca. Cum fiecare ofiter are tacamul lui de acasa, ales cu dinadins de proasta calitate, "ca se pierde", avem dinainte o imperechere de farfurii, cutite si pahare, adunate parca de prin balci. Toti cei paisprezece ofiteri ai batalionului de acoperire suntem ingramaditi aici si, in asteptarea cafelelor, se continua, fara ca nimeni sa se sinchiseasca de fumaria in care ne gasim, discutia inceputa o data cu masa si iscata de o gazeta adusa de la aprovizionare.
Intamplarea e intre cele obisnuite, iar discutia e la fel cu toate discutiile literare, filozofice, artistice, politice, militare, religioase ale oamenilor care, in saloane, in restaurante, in tren, in sala de asteptare a dentistului, "isi spun parerea lor" cu convingerea neinduplecata si matematica cu care larvele isi tes in jur gogosi.
Un proces dezbatut la Curtea-cu-jurati din Bucuresti a sfarsit printr-o achitare, patimas comentata. Un barbat din asa-zisa societate buna si-a ucis nevasta necredincioasa si a fost absolvit de vina de catre judecatorii lui.
Capitanul Dimiu, comandantul batalionului, un soi de flacau ardelean, fara sa fie din Ardeal, voinic, cu mustata balaie, regulata ca insigna de pe sapca cheferista, ceva mai mare insa, aproba fara codire hotararea juratilor...
- Domnule, nevasta trebuie sa fie nevasta si casa, casa. Daca-i arde de altele, sa nu se marite. Ai copii, ai necazuri, muncesti ca un caine si ea sa-si faca de cap?... Ei, asta nu... Daca eram jurat, si eu il achitam.
Capitanul Dimiu e un conformist. Intarziat mult in grad, om cu rosturi gospodaresti, nu si-ar permite sa poarte la varsta lui chipiu frantuzesc, moale, turtit, asa cum poarta capitanii tineri, ci a ramas la modelul "Regele Carol I", inalt, rigid ca de carton (ca asa si era), tesit la spate numai.
Mai surprinzator parea ca opinia contrara era sustinuta de capitanul Corabu, tanar si crunt ofiter, cu scoala germana, justitiar neinduplecabil, "spaima regimentului". Acum era de nerecunoscut. Pastra asprimea frazei scurte, dar sentimentele acestea de aparator al dragostei nu i le banuise nimeni, niciodata.
- Cu ce drept sa ucizi o femeie care nu te mai iubeste? N-ai decat sa te desparti. Dragostea-i frumoasa tocmai pentru ca nu poate cunoaste nici o silnicie. E preferinta sincera. Nu poti sa-mi impui sa te iubesc cu sila.
Capitanul Floroiu, putintel, delicat si cu fata blonda-sters, imbatranita inainte de vreme, era de aceeasi parere.
- Cum poti sa ai cruzimea sa siluiesti sufletul unei femei? Dreptul la dragoste e sfant, domnule... Da, da... si aci lungea mult, cu capul intors a necaz, in profil, pe cei doi "a". Iti spun eu... oricand... unei femei trebuie sa-i fie ingaduit sa-si caute fericirea.
Si toti ceilalti, tineri sau mai batraiori, lasand ca discutia sa fie dusa cum se cuvine de catre superiori, erau, dealtfel, de aceeasi parere.
As fi vrut totusi sa spun si eu doua vorbe. Simplismul convins al acestei discutii ma facea sa surad nervos, caci se suprapunea celor inveninate din mine, ca in revistele ilustrate prost, unde rosul cade alaturi de conturul negru. Dar fiindca vorbeam incet, nu eram auzit, si cum incepeam fraza, cate o voce mai puternica mi-o lua cu hotarare si pasiune inainte.
Ar fi drept sa arat ca nu numai in saloane, in tren, la restaurant se discuta asa. In literatura, de pilda, si in teatru era acelasi lucru. Nu numai romanele, dar toate piesele asa-zise bulevardiere, mult la moda pe atunci, nu proclamau decat "dreptul la iubire", si in privinta asta erau noi si revolutionare, fata de piesele care proclamau in vremuri prafuite: Ucide-o!... Indeosebi era jucat pe toate scenele din lume un tanar francez, ale carui eroine "poetice", elocvente, cu parul despletit si umerii goi, intr-un decor de lux si muzica, isi cautau "fericirea" trecand peste orice, tarate de patima. Femeile din toate capitalele plangeau, induiosate pana la mistuire de neintelegerea barbatilor brutali din piesa, incapabili sa simta frumusetea sublima a iubirii.
Cum teatrul, mai cu seama prin dialogul lui, care trebuia sa dea "iluzia vietii" (presarat doar cu vorbe de spirit ici si colo), se obligase sa dea deci imaginea exacta a publicului si a convorbirilor lui, publicul, la randul sau, imprumuta din scena fraze si formule gata si astfel, in baza unui principiu pe care, prin analogie, l-am putea numi al mentalitatilor comunicante, se stabilise o adevarata nivelare intre autori si spectatori:
- Nu stiu, domnule - filozofa cu resemnare capitanul Dimiu, stand mare, dar cuminte ca o fata, la masa - mie mi se pare ca nevasta nu trebuie sa-si faca de cap... mai e si obrazul omului in joc. Si dadu ordonantei servetul impaturit cu grija si chibzuiala. Surad caldut capitanului, si pentru ca are dreptate, si pentru ca am nevoie de bunavointa lui. Pandesc cu suflet de sluga momentul sa-i cer o favoare.
- Domnule capitan - caci capitanul Floroiu era ceva mai nou in grad decat comandantul de batalion - admiti dumneata, te rog spune, admiti dumneata sa ucizi o femeie care-ti declara ca nu te poate iubi? Ei, cum vine asta?
- Nu stiu cum vine, dar eu as achita pe cel care si-a omorat nevasta din pricina ca ea si-a parasit barbatul si copiii.
Am suras din nou mieros si aprobator. Stiu cat plictiseau pe camarazii mei aceste incercari care adulmecau bunavointa comandantului, dar era peste puterile mele. Ma oferisem in ajun sa execut cu plutonul o sapatura pe care altii nu o izbutisera, si aceasta oferta a mea ii dezgustase. Intelegeam limpede, ca prin sticla asta, dar ce puteam face? In mine era o foiala de serpi, care ajungea deasupra numai intr-un suras, inseriat vietii militaresti.
Am crezut acum ca e momentul propice si - in soapta balbaita, jucandu-ma cu furculita si cutitul, sa nu tradez emotia de moarte care ma gatuia - i-am repetat cererea din ajun.
- Domnule capitan... stiti... va rugasem... am la Campulung... Trebuie sa fiu maine seara acolo. Stiti, azi am aranjat cu serviciul...
Imi pluteau vorbele nesigure, dezarticulate, ca aeroplanele de hartie alba, pe care le arunca, prin camera, copiii, jucandu-se.
S-a intors spre mine cu un aer de negustoreasa acra si plictisita:
- Domnule sublocotenent - cu un "domnule" trantit - ti-am spus ca nu se poate, nu o data, de zece ori. Nu se poate, si nu se poate... Aici nu sunt nici eu de capul meu.
Am devenit livid si am suras ca un caine lovit, cerand parca scuze ca inghit puneri la punct atat de grave.
Dar peste cateva clipe m-a cuprins o ura amara si seaca impotriva tuturor. Prostia pe care o vedeam mi-a devenit insuportabila, pripit, ca o incalzire si o iritatie a pielii pe tot corpul. Nu asteptam decat sa izbucnesc... Pandeam un prilej, o cotitura de fraza sau un gest, ca sa intervin cu o aruncatura de grenada. Totdeauna, insuccesul ma face in stare sa comit, dupa el, o serie interminabila de greseli, ca un jucator la ruleta, care, incercand sa se refaca, mizeaza mereu in contratimp: de doua-trei ori pe rand rosu si trece apoi pe negru, tocmai cand acesta nu mai iese, revine, si asa la nesfarsit, cu indarjire. Sunt in stare sa fac fata, cu un sange rece neobisnuit, chiar intamplarilor extraordinare, pot transforma insa mici incidente in adevarate catastrofe, din cauza unui singur moment contradictoriu.
Eram acum destul de lucid ca sa-mi dau seama ca sunt aproape in pragul unei nenorociri, caci in asemenea imprejurari consiliile de razboi sunt, ca si regulamentele, necrutatoare si dau pedepse absolut disproportionate - douazeci de ani de munca silnica pentru o palma data superiorului, de pilda - dar in acelasi timp ma simteam evadat din mine insumi, cazut ca pe un povarnis prapastios.
- Corabule, asculta-ma ce-ti spun... Asta-i parerea mea cel putin. Cum? admiti dumneata ca sa... ca asa vine, nu-i asa? - si aci intoarse capul ca sa gaseasca macar o aprobare initiala, dar nu mi-a intalnit decat privirea taioasa - in sfarsit, nu-i asa? ca sa-si lase casa si copiii, sa-ti spuna "alivoar, stimabile" si tu sa nu-i rupi picioarele?... Ba sa faci si pe delicatu! "Noroc si sa fie de-a buna, cucoana."
- Domnule capitan - caci Corabu nu numai ca era cu mult mai nou, dar ii era acum si subaltern - eu va intreb inca o data: Admiteti dumneavoastra dragoste cu sila? Daca o femeie zice "nu-mi mai placi... sa ne despartim"... Poti dumneata sa spui: "nu... esti condamnata pe toata viata, n-ai drept sa divortezi..." Da?
- Ei bine, daca e vorba de o despartire in regula, atunci e altceva, fireste. Eu nu vorbesc de divort... eu zic de femeia care-si insala barbatul.
Am intervenit nervos si aproape suierat... Atat de viu si ca mimica, incat toti s-au intors spre mine.
- Nu, nici atunci.
Si am reluat mai scazut, demascandu-mi premeditarea, acum cand toti ma priveau uimiti.
- Discutia dumneavoastra e copilaroasa si primara. Nu cunoasteti nimic din psihologia dragostei. Folositi un material nediferentiat.
Daca as fi spus asta ca opinie obiectiva, oamenii ar fi acceptat-o, poate, dar era in tonul meu, in ostentatia neologismelor, o nuanta de jignire si dispret, incat toti m-au privit mirati, nedeprinsi cu atitudini atat de putin militaresti, iar capitanul Corabu, intaratat, dar stapanindu-se, s-a intors spre mine cu un fel de mica solemnitate acra de magistrat.
- Cum, domnule, daca o femeie zice: "nu mai vreau", dumneata zici: "ba da, sa vrei?" Hai?
- Daca e vorba de o simpla impreunare, da... are drept sa zica: nu mai vreau... Dar iubirea e altceva. Iar daca nu stiti ce e, puteti, cu notiunile dumneavoastra cumparate si vandute cu toptanul: "asa am auzit... asa vand" sa dezbateti toata viata, ca tot nu ajungeti la nimic. Si privindu-i dispretuitor: Discutati mai bine ceea ce va pricepeti.
Au tresarit toti si apoi au ramas incremeniti de nedumerire, ca si cand din tavan s-ar fi desprins, si ar fi cazut in mijlocul mesei, peste farfurii si pahare, o cobra incolacita si impaiata. Izbucnirea mea era nelalocul ei, vulgara, fara temei, intre oamenii acestia care vorbeau obisnuit dupa masa, dar musteala otravitoare din mine trebuia sa razbeasca. M-am sculat brusc si am iesit batos ca dintr-o plina sedinta, mereu in uimirea tuturor.
M-a ajuns in prag, ca un cutit in inima, suieratoare si groaznica, vocea capitanului Corabu:
- Sublocotenent Gheorghidiu...
Si in aceeasi clipa am auzit un rostogolit de tacamuri, caderea unui scaun si am inteles ca, turbat, capitanul Corabu sarise in mijlocul odaii.
Am incremenit o clipa cu spatele la ei si am gandit: sunt pierdut... linistit si simplu, cum poate fi un medic care ar constata ca are cancer. Stiam ca mai lovise un ofiter.
M-am intors dintr-o data cu tot corpul si am facut un pas inspre mijlocul odaii. Capitanul Corabu, care, infipt in picioare si mult mai voinic decat mine, ma astepta, a inlemnit cu mana ridicata cand a vazut pumnul meu crispat, gata sa loveasca. Ma simteam alb, cu tot sufletul in asteptare si linistit ca un cadavru. Era, dealtfel, un fior in intreaga incapere, care a facut sa nu mai respire nimeni. Capitanul mi-a intalnit privirea si a ramas ca o linie. Cred ca mi-a vazut in ochi privelisti de moarte, ca peisajele lunare. Au inteles toti ca sunt hotarat sa raspund si apoi sa ma omor. Niciodata n-am fost lovit ca barbat si cred ca n-as putea indura asta. Dealtfel, mai ajunsesem de doua ori poate, in viata mea, pana in acest prag. Ba, copil chiar, era sa fiu sfasiat de un buldog, care se napustise asupra mea, dar i-am intalnit intr-o fulgerare privirea, si a incremenit pe loc, ca si mine, alb atunci, ca si azi, probabil. Niciodata simt ca n-as putea face asta cu vointa, ca un exercitiu. Cred mai curand ca aceasta privire e ca o punte suprema de la suflet la suflet, de la element la element.
Am iesit palid mereu, in tacerea obosita si intinsa.
In salita mica, aproape sa ma lovesc de ordonantele care scoteau tacamurile...
- Domnule sublocotenent, la noapte compania noastra da trei posturi!
Era plutonierul Raicu, care astepta sa terminam masa.
- Lasa-ma in pace, si am iesit in luminisul de iarba si luna. E in mine acum o deznadejde mistuitoare, care numai la gandul ca trebuie sa ma duc acasa imi ingroasa vinele gatului. Simt nevoia sa alerg, sa umblu pe poteci. Nu stiu ce sa fac si ma ispiteste, ca o soapta seaca, gandul sa plec totusi la Campulung, acolo unde se aleg firele norocului meu. Un indemn de prudenta imi spune insa ca as zadarnici poate totul, printr-o greseala de impulsiv.
Orisan ma ajunge din urma, ingrijorat, si ma intreaba de aproape:
- Gheorghidiule, asculta, ce e cu tine?
Imi ia bratul, dar caut sa ocolesc raspunsul.
- Nimic.
- Asculta, ma, ce a fost iesirea de adineauri?
Nu mint deloc, fireste, cand, abia retinandu-ma, continuu si acum o fierbere, nejustificata de temperatura locului si a momentului si deci retorica pentru spectator sau pentru cel ce nu se recunoaste in intamplare.
- M-a scos din sarite atata saracie de spirit intr-o discutie. Cu notiuni primare, grosolane, cu intelesuri nediferentiate. Ce stiu ei despre dragoste, de vorbesc interminabil? Platitudini, poncife din carti si formule curente... Dogme banale, care circula si care tin loc de cugetare.
- Dar... si ramane in gol, caci simte, acum abia, ca lamuririle sunt din alta "clasa" decat i se paruse izbucnirea insolenta de adineauri.
Si totusi el nu banuieste nici acum, nu poate da la o parte perdeaua care-mi acopera sufletul, ca sa stie ce rani sunt acolo, cat de mult aceasta izbucnire a mea e un istovitor si amar "pro domo". Nu-l las sa ma intrerupa macar.
- Ce-i o iubire, ca s-o faci regula casnica? A se sterge pe picioare la usa... a nu-si insela barbatul... asa cum vrea Dimiu. Cine ar putea respecta asemenea regulament de serviciu interior al conjugalitatii? Dar infinit mai superficiala inca e formula lui Corabu. Cum? se pot desparti asa de usor doi amanti? Un bandaj aplicat prea multe zile pe o rana si se lipeste de ea de nu-l poti desface decat cu suferinte de neindurat... dar doua suflete care s-au impletit... au crescut apoi laolalta? Daca admiti ca o casnicie e o asociatie pentru bunul trai in viata, e rusinos, fireste, sa protestezi atunci cand e dizolvata. Dar cum sa primesti formula de metafizica vulgara ca iubirea sufleteasca e o conjugare de entitati abstracte, care cand se desfac se regasesc in aceeasi forma si cantitate ca inainte de contopire: doi litri de apa si sare, pusi la distilat, dau un litru si jumatate de apa si o jumatate de litru de sare; amesteci iar si iar ai doi litri de apa si sare? A crede ca iubirea sufletelor e o astfel de combinare simplista inseamna, fireste, a discuta ca toata lumea, prosteste... O femeie isi da sufletul si pe urma si-l reia intact. Si de ce nu? Are drept sa ia inapoi exact cat a dat.
Fara sa vreau, infierbantat inca de propria mea izbucnire, de tot ce mocnisem in suflet, strang furios bratul lui Orisan, care la inceput a incercat nedumerit sa ma intrerupa si care acum, intelegand, ca la lumina unei torte, ca e vorba de sentimente refulate, sugrumate indelunga vreme, tace, ascultandu-ma, pe poteca luminata de luna, sub cerul inalt, aci, intre culmi de munti.
- O iubire mare e mai curand un proces de autosugestie... Trebuie timp si trebuie complicitate pentru formarea ei. De cele mai multe ori te obisnuiesti greu, la inceput, sa-ti placa femeia fara care mai tarziu nu mai poti trai. Iubesti intai din mila, din indatorire, din duiosie, iubesti pentru ca stii ca asta o face fericita, iti repeti ca nu e loial s-o jignesti, sa inseli atata incredere. Pe urma te obisnuiesti cu surasul si vocea ei, asa cum te obisnuiesti cu un peisaj. Si treptat iti trebuieste prezenta ei zilnica. Inabusi in tine mugurii oricaror altor prietenii si iubiri. Toate planurile de viitor ti le faci in functie de nevoile si preferintele ei. Vrei succese ca sa ai surasul ei. Psihologia arata ca au o tendinta de stabilizare starile sufletesti repetate si ca, mentinute cu vointa, duc la o adevarata nevroza. Orice iubire e ca un monoideism, voluntar la inceput, patologic pe urma.
Iti construiesti casa pentru o femeie, cumperi mobila pe care a ales-o ea, iti fixezi deprinderile cum le-a dorit ea. Toate planurile tale de viitor pana la moarte sunt facute pentru doi insi. A plecat de acasa, si esti necontenit ingrijorat sa nu i se intample ceva... Te strapunge ca un stilet orice aluzie despre ea si esti nebun de fericire cand, dupa greutati materiale si umilinte uneori, ai izbutit sa-i faci o surpriza care s-o uimeasca de placere. Ei bine, intr-o zi vine femeia aceasta si-ti spune ca toate astea trebuie sa inceteze pana maine la ora 11,35, cand pleaca la gara. Shylock n-a avut curajul sa taie din spatele unui om viu exact livra de carne la care avea dreptul, caci stia ca asta nu se poate. Totusi, femeia crede ca din aceasta simbioza sentimentala, care e iubirea, poate sa-si ia inapoi numai partea pe care a adus-o ea fara sa faca rau restului. Nici un doctor nu are curajul sa desparta corpurile celor nascuti uniti, caci le-ar ucide pe amandoua. Cand e cu adevarat vorba de o iubire mare, daca unul dintre amanti incearca imposibilul, rezultatul e acelasi. Celalalt, barbat sau femeie, se sinucide, dar intai poate ucide. De altminteri asa e si frumos. Trebuie sa se stie ca si iubirea are riscurile ei. Ca acei care se iubesc au drept de viata si de moarte, unul asupra celuilalt.
Orisan nu vede ca-mi sunt ochii plini de lacrimi in intuneric, dar fara indoiala simte asta din deznadejdea inmuiata a vocii mele. Tace, alaturi de mine, indelung, din delicatete... Abia tarziu ma intreaba cu sfiiciune:
- Suferi, Gheorghidiule?
Nu raspund nimic, caci as izbucni in hohote nervoase. Muschii fetei imi sunt contractati.
Ma duce apoi pana acasa. In prag, nu ma mai pot stapani.
- Daca maine seara nu-mi da drumul pentru doua zile, dezertez.
Pleaca fara sa spuie o vorba, dar ghicesc in strangerea de mana o nedumerire, o prietenie descurajata parca.
Diagonalele unui testament
Eram insurat de doi ani si jumatate cu o colega de la Universitate si banuiam ca ma insala.
Din cauza asta, nici nu puteam sa-mi dau examenele la vreme. Imi petreceam timpul spionandu-i prieteniile, urmarind-o, facand probleme insolubile din interpretarea unui gest, din nuanta unei rochii si din informarea laturalnica despre cine stie ce vizita la vreuna dintre matusile ei. Era o suferinta de neinchipuit, care se hranea din propria ei substanta. Ne luasem din dragoste, saraci amandoi, dupa rendez-vous-uri din ce in ce mai dese pe salile Universitatii si dupa lungi plimbari pe jos, prin toate cartierele pavate cu asfalt ale capitalei, care erau si cele mai singuratice, pe atunci. Dupa nunta noastra, care a fost intr-un anumit fel tainuita, mi-a murit un unchi considerabil bogat, a carui avere impartita in cinci parti de nepot a putut sa insemne pentru fiecare o adevarata rasturnare sociala.
Cand zic "tainuita" e un fel de a vorbi, caci eram major si din familia noastra nimeni nu m-ar fi putut opri. Mama traia destul de greu, din pensia ramasa de pe urma tatalui meu, dimpreuna cu surorile mele, dar cred ca nu m-ar fi impiedicat niciodata sa ma insor dupa voia inimii, desi, in general, cei care s-au casatorit din dragoste impiedica pe copiii lor sa faca acelasi lucru. Rude apropiate nu aveam decat doi unchi, fratii tatei. Cel mai mare, imens de bogat si aprig de avar, se dezinteresa cu totul de noi, ca sa nu fie nevoit, cine stie, sa se induioseze si sa ne ajute. Celalalt, deputatul, cunoscut ca om de spirit si excelent orator, facuse, pare-se, candva, cateva glume pe socoteala mamei (o poreclise, de pilda, "vaduva douairiera", si porecla o suparase nu numai prin aluzia la mostenirea incurcata lasata de tata, cat pentru ca era de o asonanta ridicula) si de atunci - de ani de zile - nu mai aveam nici un soi de relatii. De aceea, tainuita insemna ca amanasem, desi casatoriti civil, sa intemeiem o gospodarie, pana ce si eu si ea ne vom fi luat licenta, caci cei o suta cincizeci de lei, pe care-i primeam ca functionar la Senat, unde ma numise un fost prieten al tatei, nu ne-ar fi ajuns sa traim. Pana atunci nu aveam decat situatia marturisita de logodnici. Situatie prea delicata intr-adevar, dar la care ajunsesem datorita felului pasionat al nevestei mele. Ea locuia inca la matusa ei, unde mai locuia, de asemeni, in pensiune, o colega de Universitate, prin care o cunoscusem si care-mi placuse mult mai mult, caci era oachesa, iar mie nu-mi placeau deloc blondele. Si totusi ajunsesem aci, solutie care, dealtfel, pe prietena o lasa destul de indiferenta. Era atata tinerete, atata frangere, atata nesocotinta in trupul balai si atata generozitate in ochii inlacramati albastri, ca a trecut biruitoare. Lungile convorbiri, acasa, in salonasul cu divane acoperite cu scoarte si mormane de perne, devenisera si pentru mine - e drept, mult mai tarziu - o nevoie sufleteasca. Dealtminteri, era aceasta fata un continuu prilej de uimire. Mai intai prin neistovita bunatate pe care o risipea in jurul ei. Facea toate lucrarile matusii ei, care era institutoare, prapadea putinii bani in cadouri pentru prietene, iar pe colega ei bolnava a ingrijit-o luni de zile ca o sora de caritate, cu o abnegatie fara margini, de adolescenta. Pe cand eu cautam sa ascund oarecum dragostea noastra, ea tinea s-o afiseze cu ostentatie, cu mandrie; incat, desi nu-mi placea, incepusem totusi sa fiu magulit de admiratia pe care o avea mai toata lumea pentru mine, fiindca eram atat de patimas iubit de una dintre cele mai frumoase studente, si cred ca acest orgoliu a constituit baza viitoarei mele iubiri. Sa tulburi atat de mistuitor o femeie dorita de toti, sa fii atat de necesar unei existente, erau sentimente care ma adevereau in jocul intim al personalitatii mele. De unde pana aci, toate femeile bune, care treceau in trasuri si echipaje luxoase, ma tulburau prin voluptatea cu care imbiau pe oricine, in treacat - si pe care mi-ar fi impartasit-o, cine stie, in anumite conditii si mie - femeia aceasta incepuse sa-mi fie scumpa tocmai prin bucuria pe care eu i-o dadeam, facandu-ma sa cunosc astfel placerea neasemanata de a fi dorit si de a fi eu insumi cauza de voluptate.
Ametind totul, aceasta iubire inflorea fara seaman, cum infloresc salbatic, in luna mai, nimfele lujerilor de crin.
Cu ochii mari, albastri, vii ca niste intrebari de clestar, cu neastamparul trupului tanar, cu gura necontenit umeda si frageda, cu o inteligenta care irumpea, izvorata tot atat de mult din inima cat de sub frunte, era, dealtfel, un spectacol minunat. Izbutea sa fie adorata de camarazi, baieti si fete deopotriva, caci infrumuseta toata viata studenteasca. Stiau toti orele ei de cursuri si i se pretuia prezenta, ca unei adevarate vedete, fragile si mici, pe vastele culoare. Facea totul cu pasiune. Uneori ispravile ei tineau de miracol. Cand am inceput sa studiez filozofia din timpurile mai noi si mai ales problema spatiului si timpului, am simtit nevoia sa audiez un an de zile un curs de matematici superioare, facut de un profesor savant, de reputatie europeana. Si ea, care nu urma decat franceza si romana, care avea oroare de matematici - fusese de doua ori corigenta din cauza lor - numai ca sa fim impreuna, ma insotea si asculta acum, o ora pe saptamana, serioasa si cuminte ca un catelus, principiile generale ale calculului diferential. Partea nazdravana era ca, desi in linii generale nu intelegea nimic desigur, dupa curs punea surprinzatoare intrebari despre unele detalii (si cum intreba de pasionat...). Nu mai vorbesc ca nu lipsea nici de la cursul de enciclopedia filozofiei, unde afla noutati despre viata celulara. Dealtfel, in scurta vreme, a trebuit sa ne mutam impreuna,
pentru ca nu mai puteam sta nici cateva ceasuri despartiti unul de altul. Era o gospodarie boema, cu prieteni si prietene, tineri, cu sarbatori mici improvizate, pline de veselie si de neprevazut. Mandria de a oferi o "masa" lua proportii de eveniment, care cerea preocupari de o saptamana, excursia la Mosi si strengaria de a ne da in calusei, de a manca floricele si a bea un tap de bere, era... orgie. Bucuria nevesti-mi, cand - stiind aniversarile prietenilor nostri - le pregatea mici daruri, surprize, era tot atat de mare ca a lor. A fost poate vremea cea mai frumoasa din casnicia noastra.
De Sfantu Dumitru, unchiul cel atat de bogat si de avar a oferit o masa mare rudelor. Au fost celalalt frate al lui, cu nevasta si baiatul, mama, sora mea cea mare cu barbatul ei, cea mai mica, nemaritata inca, si eu cu nevasta-mea. Cine ar fi putut sa lipseasca de la acest pranz anual, cand sperantele mostenirii erau atat de intemeiate?
Unchiul Tache locuia pe strada Dionisie, intr-o casa veche, mare cat o cazarma, fara sa primeasca pe nimeni, mai avar si mai ursuz inca, de cand era atat de bolnav. Propriu-zis nu locuia decat intr-o camera, care-i slujea si de birou si de dormitor si de sufragerie, ca astfel sa nu mai cheltuiasca cu lumina si incalzitul, caci era foarte friguros. Era ingrijit de batranul Gligore, a carui nevasta, Tudora, era si jupaneasa, si bucatareasa.
Masa era pusa acum in sufrageria cea mare si bogata ca in zilele tineretii. Era un lux prafuit si intunecat parca, fiindca mobila era lacuita castaniu si se stacojise, iar scaunele, reci si inalte. Unchiul Tache, cu un sal pe umeri, sta in fruntea mesei, dar mai mult se uita la noi, caci nu manca decat cartofi fara sare si macaroane la tava. Deputatul era, fireste, in verva si intr-adevar era amuzant. Cred ca mama nu putea sa-l sufere si avea o parere proasta despre el, cu totul pe nedrept. E si adevarat ca era foarte temut ca "gura rea", iar colegii lui spuneau despre el:
- Asculta-ma pe mine, e mai bine sa fii prieten cu Nae Gheorghidiu, decat dusman.
Era unul dintre putinii membri ai partidului liberal simpatizat nu numai de opozitie, dar chiar de gazetele de seara democrate pana la socialism, caci "nu era sectar". N-avea opinii exclusive, ci era cu lenevie sceptic, amabil si impaciuitor in principii. Fara sa fie popular, era una dintre figurile bucurestene, socotit printre "intelectualii de rasa".
- Ei, Nae, ce se aude, intrati sau nu intrati in razboi?
N-am inteles bine daca prin acest "intrati", in loc de "intram", unchiul Tache intelegea sa lase doar partidului liberal problema intrarii in actiune, sau folosea persoana a doua numai pentru ca el se si considera mort.
- Nene Tache - caci deputatul era mai tanar cu cincisprezece ani - de ce sa intram, cand putem avea Ardealul fara razboi? Intelegi dumneata ce formidabila situatie va avea Romania cand, la incheierea pacii, vom prezenta nota noastra, avand la spate o armata intacta de opt sute de mii de oameni? Cine sa indrazneasca sa te refuze? Puterile, care pana la sfarsit se vor fi macinat unele pe altele, ajunse la istovire? Ionel Bratianu o fi stiind el ceva... ca nu degeaba e sef de partid. Dealtfel, eu am incredere in steaua Romaniei... in politica nimic nu se poate realiza decat prin incredere.
- Si atunci?
- Si atunci... stam cu arma la picior si asteptam.
Respectul pe care toti il aveau pentru unchiul Tache era impresionant. Toata lumea cauta sa-l multumeasca, sa-i ghiceasca, de se poate, intentiile. Era acum - asa uscat, negricios, cu mustata mare - cu adevarat seful familiei. N-as putea spune insa ca noua, celorlalti, deputatul nu ne-a plasat cateva ironii, care nu au suparat deloc pe batran. Am impresia ca nici unul, nici celalalt nu l-au iubit pe tata. Gaseau amandoi - ei, care facusera avere - ca fusese nepractic si neserios. Profesor universitar, fost secretar general, publicist apreciat, murise dupa o viata foarte agitata, inca tanar, lasand bruma de avere incarcata de datorii. Nu-i putusera ierta ca s-a insurat cu o femeie saraca si cred - dupa bunavointa distinsa cu care au acceptat pe nevasta-mea - ca nici mie nu-mi iertau asta. Dealtfel, catre sfarsitul mesei a si venit vorba despre tata...
Deputatul, cu o amabilitate de unchi galant, a intrebat-o pe nevasta-mea daca si ea urmeaza filozofia. Nu stiu de ce, intimidata sau intelegand ca ma intovaraseste pe mine la curs, i-a raspuns afirmativ.
- Asadar - si parca suradea - studiati amandoi filozofia? Raspica domol silabele cuvantului filozofie.
- ! ? Da...
- Ciudat... De obicei amorul e cel care duce la filozofie... - si inca si mai ironic - si ce filozofie! La dumneavoastra vad ca drumul a fost dimpotriva... filozofia v-a condus la amor. Rostea "amor" cu gura rotunda, de parca ar fi fost numele cremei de curatat nasturi.
Toti au inceput sa zambeasca, numai pentru ca au vazut ca unchiul Tache se amuza.
- Ceea ce va doresc sincer e sa nu reveniti vreodata la filozofie. Ar fi dureros. Mai ramane sa faci politica, tot in felul in care a facut-o bietul Corneliu, care, daca nu ma-nsel, era si el tot filozof. Si intorcandu-se, cu obrajii aproape cazuti, ras de tot, catre figura uscata si negricioasa: Nene Tache, orice ai spune, e fermecatoare naivitatea sa crezi ca tu poti indrepta o tara.
Fierbeam de nemultumire, caci mi-era penibil sa aud vorbindu-se cu atata usurinta despre tata, dar parca eram si eu inraurit de sfiala ingrijorata a celorlalti in fata unchiului de care depindea viitorul nostru.
- Isi cheltuia leafa de profesor universitar ca sa scoata gazete, maraia cu acreala bogatasul, caruia cheltuiala ii facea rau, chiar la altii si chiar dupa ani de zile.
- A, in privinta asta, nene Tache, nu ma impac deloc cu dumneata. Corneliu era un entuziast, si Nae isi mangaia grav si ironic reverul hainei. Iscalea cu acelasi entuziasm un articol de gazeta ca si o polita. Mie imi plac si mi-au placut totdeauna entuziastii... de la distanta. Vreau sa-ti spun, de pilda, ca n-as vrea sa fiu deloc copilul unui entuziast, si de cate ori pronunta cuvantul entuziast, il dansa cu surasuri, spre bucuria batranului inginer si antreprenor, care lucrase toata viata numai cu cifre.
O priveam pe nevasta-mea, cerandu-i parca iertare si ea imi suradea impaciuitoare si inteligenta.
- Drept sa-ti spun, n-am pomenit un om care sa fi avut mai putin notiunea banului ca el. De ce crezi ca nu mi-a vorbit o jumatate de an? Scosese o gazeta, nu stiu cum ii spunea, si mi-a trimis-o si mie. De cetit n-o ceteam, ca nu ma interesau bazaconiile pe care le scria el acolo...
- A, nu... nene Tache, nu se poate spune ca bazaconiile sustinute de Corneliu nu erau amuzante, si, turnandu-si anume cu incetineala in pahar, deputatul suradea perfid. Cel putin pe mine ma amuzau enorm discutiile de principii.
- ...dar impacheta in ea Gligore ghetele, cand mi le ducea la carpit. Intr-o zi ma pomenesc cu o carte postala a administratiei, ca sa platesc abonamentul. Am crezut ca e o gluma. Peste vreo luna, alta carte postala. Ei, m-am necajit si am dat porunca sa dea gazeta inapoi, la posta. Cand, ma intalnesc cu Corneliu. Ca de ce n-am platit abonamentul? Cum asta? "Abonamentul pentru gazeta"... De ce sa platesc? Ti-am cerut-o eu? Mi-ai trimis-o pentru ca ai vrut... nu mai vrei... nu mi-o mai trimite... Si din cauza asta nu mi-a mai vorbit o jumatate de an. A... altfel, ca si Stefan cel Mare, "de felul lui era iute la manie", dupa cum ne spune Ureche.
Afara de ai mei (care au zambit numai), ceilalti au ras zgomotos, amuzati de acest "joc" spiritual, care mi s-a parut stupid.
Masa era surprinzator de bogata, totusi toti mancau putin, de teama sa nu faca proasta impresie unchiului.
- Ei, Stefane, daca tata-tau ar fi fost ceva mai strangator, daca n-ar fi risipit atat... v-ar fi lasat si voua sa traiti altfel decat traiti (va sa zica, desi avea aerul ca ignoreaza, stia ca traim in dificultate, cand parea ca pluteste pe deasupra). Dealtfel, ii semeni leit. Acum vad ca te-ai insurat si tu tot din dragoste.
- Unchiule draga - i-am spus, fara sa imi pot tescui in mine nemultumirea - drept sa-ti marturisesc, am cam inceput sa ma impac cu ideea ca tata n-a agonisit avere, ca sa ne lase mostenire. Caci mostenirile acestea nu sunt totdeauna fara primejdie. De cele mai multe ori, parintele care lasa avere copiilor le transmite si calitatile prin care a facut averea: un obraz mai gros, un stomac in stare sa digereze si oua clocite, ceva din slutenia nevestei luate pentru averea ei, neaparat o sira a spinarii flexibila ca nuiaua (daca nu cumva rahitismul nevestei milionare n-a inzestrat-o cu cocoasa rigida ca o buturuga). Orice mostenire e, s-ar putea zice, un bloc.
Mai ales cu paranteza stiam eu, si stiau toti, la ce fac aluzie.
A fost o consternare. Uscat si negru, unchiul Tache a devenit parca si mai uscat. S-a inchis in el fara sa spuna o vorba. Singurul care era vesel, desi eu pe el il tintisem, caci el era insurat cu o slutenie si avea un copil urat, era unchiul Nae. Ma si vedea dezmostenit, cel putin pe mine, daca nu si pe toti ai mei. Chiar mama si surorile - desi fusese vorba despre tata - nu se simteau parca asa de bine. In fata mea am intalnit insa ochii umezi de emotie si admiratie ai nevestei mele si un suras trimis ca o promisiune de sarut. Singuri noi riscam, cu voie buna, o mostenire, si ea se dovedea astfel atat de frumos dezinteresata, ca sa aparam memoria unui om.
Deputatul a inceput sa faca exces de zel in dragoste, ca sa-i arate fratelui mai batran ca se desolidarizeaza de o atitudine atat de obraznica si ca e si el de parere ca nu e nimic de facut din si pentru baiatul lui Corneliu. Dar toate dragalaseniile au ramas de prisos. Batranul avar ramanea incruntat. Dealtfel, s-a si sculat numaidecat la sfarsitul mesei si ne-a dat mana sa i-o sarutam, deopotriva de rece cu toti nepotii. Celor batrani abia le-a intins degetele uscate. Deputatul era livid. Abia am ajuns in strada, ca nu aveam trasuri, si, izbucnind, s-a apropiat de mine parca gata sa ma ia de piept.
- Bine, domnule, cum poti sa faci una ca asta? Nemaipomenit... Auzi dumneata, noi nu stim cum sa-l mai tinem pe maniacul ala pe varful degetelor si poftim... dumneata ii intorci ranza pe dos.
L-am privit scurt si fara echivoc.
- Te rog sa iei nota ca n-am de dat nici o explicatie.
- Dar nu-i vorba numai de dumneata aici, domnule, nu-ti dai seama? Dumneata stii ca pe capul nebunului stau toata ziua fel de fel de escroci... Ba ca sa lase averea scolii, ba spitalelor, ba dracu mai stiu eu cui?... Nimic din omul reputat, spiritual, nu mai era in izbucnirea asta de nenorocit... Daca ne dezmosteneste pe toti? Si se plangea intinzand bratele ca o invocare: Ce gafa, domnule, ce gafa!
Am luat bratul nevesti-mi si m-am intors spre el.
- Te rog sa iei nota ca mie imi place sa vorbesc oricand despre franghii. Cu atat mai rau pentru cei care au spanzurat in casa. In orice caz, o sa mai stam de vorba numai dupa ce vei cauta in dictionar si vei pricepe ce inteles are cuvantul gafa. Caci era evident dobitoc si nu cunostea intelesul cuvantului gafa, care presupune neaparat lipsa de intentie in a nemultumi sau jigni pe cineva.
Era aproape de miezul noptii si cerul luminos, ca intr-o inalta noapte de toamna senina. La coltul strazii Batiste, fara sa se sinchiseasca de cineva, nevasta-mea mi-a dat, cu buze moi, sarutul fagaduit la masa. L-a prelungit ca sa treaca in el buna parte din sufletul ei induiosat de admiratie.
Peste douazeci de zile unchiul Tache era dus la cimitir, cu pompa mare si austera, de catre rudele ingrijorate toate. Deputatul era insa mai curand vesel. Ma batea cordial pe umeri.
- Nu stiu, amice, daca sa-ti prezint sau nu multumiri in numele rubedeniilor. Sa vedem mai intai testamentul. In orice caz esti epatant. Si prezentandu-ma unui mic grup de domni batrani, in negru, care insoteau la groapa pe prietenul cu care, desigur, nu se vazusera de mult: Domnilor, la varsta dumneavoastra nu va sfatuiesc sa-l invitati la masa. Nu da gres, garantat.
Unii au zambit: Nae asta e incorijibil. Mie imi era sila sa-i spun macar o vorba.
- Daca testamentul e bun, trebuie sa-ti brevetezi neaparat sistemul. Dar, inca o data, mi-e teama ca nu cumva testamentul sa ne faca vreo surpriza.
Testamentul continea intr-adevar o surpriza. Printr-un codicil, datat cu ziua de 27 octombrie, mie mi se lasa o quotitate dubla decat oricaruia dintre ceilalti mostenitori. Deputatul spiritual nu mai pricepea nimic, mai ales ca era inca o alta masura care i se parea lui ca il nedreptateste profund. Averea se impartea, dupa o serie de legate deosebite, in trei parti. Doua ne reveneau noua si una lui. Intre legatele deosebite, era si cel cuvenit mie: o vila in imprejurimile Parisului, pe care unchiul o locuise, pe cand statea acolo, si pe care, in urma, o cumparase.
Bineinteles ca in casa noastra a fost o jale retroactiva. Abia dupa ce s-a stiut continutul testamentului, mama si surorile au inceput sa-l planga, asa cum se cuvenea, pe unchiul Tache: Nimeni nu l-a cunoscut. A strans pentru noi etc.
Totusi, n-am putut sa-mi iau intreaga parte de mostenire cuvenita. Unchiu-meu a descoperit, dupa cateva zile de meditatie, ca testamentul a fost gresit interpretat.
Am avut o discutie intaratata, vie, dar a fost neinduplecat.
- Asculta, unchiule, de ce crezi dumneata ca testamentul a fost gresit interpretat?
- Citeste si dumneata si vezi.
- Ba, tocmai ca vad... si mi se pare clar. Doua sunt aliniatele care ne privesc... nu? Sa le citim...
- Sa le citim, si-si trecea mainile amandoua prin par, cu privirea intr-alta parte, greoi, cu obrajii mari, cazuti.
- "Dupa ce se vor extrage legatele deosebite, restul se va imparti in trei parti. Doua se cuvin familiei fratelui meu Corneliu Gheorghidiu, iar una familiei fratelui meu Nicolae Gheorghidiu. La randul lor aceste parti se vor imparti in mod legal, cea dintai cumnatei si copiilor ei, iar cealalta lui Nicolae jumatate si copilului lui jumatate". Pana aici e clar, nu?
- Clar, de ce sa nu fie clar, dar ia cauta mai departe codicilul, si acum isi zgaria, nervos si preocupat, podul palmei, cu coada tocului.
- "Las anume nepotului meu preferat, Stefan, casa mea, cu parcul si cu biblioteca si tot ce cuprinde, din Bd. Daumesnil 119 bis, Paris, s-o stapaneasca si s-o foloseasca in amintirea mea."
- Ei?
- Cum ei, unchiule, cum ei? Las "anume..." vezi, "anume"? nepotului meu favorit, deci "favorit".
- Da... Si cu ochii mari verzi, rataciti, nu privea pe nimeni. Dar toti il urmareau nedumeriti.
- Va sa zica imi constituie legat deosebit.
- A, nu... Nu, nicidecum un legat deosebit... E o dorinta a dumitale sa fie legat deosebit, dar nu e... N-am ce sa-ti fac.
Cu capul mare, puhav, ras de mustati, cu ochii impungiti si tulburi, unchiu-meu batea aprig si ritmic cu degetele-n masa. Respira greoi, inganandu-se: Nu... nu... vad de unde ai scos-o dumneata.
Nu eram suparat, caci eram convins ca nu pricepe si de aceea staruie:
- Domnule, scrie aici: "las anume..."?
- Scrie... Si incruntat, cu gura mare si buzele groase, mototolite de manie, batea mereu cu degetele-n birou, ca intr-o toba.
- Scrie aci "nepotului meu favorit, Stefan"?
- Scrie si asta...
- Scrie mai sus ca legatele deosebite se scad din total?
- O fi scriind, dar asta nu-i legat deosebit. A mutat, ca o concluzie, energic, tocul de pe masa.
Adevaru-i ca toti erau tot asa de surprinsi de atitudinea unchiului ca si mine.
- Atunci ce rost are, dupa dumneata, codicilul asta?
Era tot numai nervi si incapatanare, deosebit pana la rasturnare de filozoful blazat si amabil pe care il stia lumea. Sufletul ii tremura ca o floreta intinsa de o mana intaratata si fricoasa.
- Codicilul spune numai ca in partea cuvenita dumitale sa intre casa din Bd. Daumesnil. Nu ca ti se cuvine peste quotitate.
Am fost pur si simplu uimit. Dar manios nu eram.
- Cum, unchiule, cand acolo scrie "las anume", adica: las indeosebi?
- Tocmai pentru ca scrie "anume...". Daca n-ar fi scris "anume" atunci ai fi avut dreptate, evident.
Mama, surorile, toti cei de fata erau surprinsi pana la nedumerire de noua interpretare si cred ca toti, in sinea lor, au repetat: au dreptate cei care-l cred fenomenal de destept pe Nae asta.
Pe cat de nelinistit era el (tremura aproape si nu stiu de ce, pentru ca in momentul cand vorbeam nu avea sa se decida nimic), pe atat de calm erau eu. Cred ca mi-am aparat totdeauna foarte abil interesele, cu multa vointa, dar niciodata cu pasiune si cu panica.
- Ce crezi dumneata ca l-a indemnat pe unchiul Tache sa-mi lase casa?
- Ca s-o pastrezi in amintirea lui... Scrie acolo... n-ai vazut si dumneata? si-mi arata, vag, copia testamentului.
- Bun... de acord... va sa zica nu mi-o lasa, in voia mea, sa ma folosesc de ea... aproape ca imi impune s-o pastrez... Dar casa e aproape cat jumatate din quotitatea celorlalti. Ce mi-ar ramane mie atunci? Ca sa o pot valorifica asa cum vreau?
- Nu stiu - si privea inversunat in podea - dar se vede ca a tinut "anume" - si apasa cuvantul - ca sa cada in lotul dumitale casa... pentru ca erai favorit.
Am inceput sa rad.
- Ciudat mod de favorizare acesta de a-mi injumatati partea cuvenita.
- Nu ma priveste. Eu atata stiu, ca fac proces.
E adevarat ca tocmai dorinta unchiului Tache de a preciza punand accent pe acest "anume" ducea la confuzie, ceea ce nu mi se parea tocmai surprinzator, caci stiam ca adesea excesul de precizare duce la confuzii - e asta una din ciudateniile logicii - si, dealtfel, cred ca, de pilda, Kant intentionat recurge la prea mari precizari, care-l fac uneori asa de greu de citit.
Deputatul era din ce in ce mai descompuns de ingrijorare si manie. Se plimba prin casa agitat, invocand anapoda devotamentul, cinstea, spiritul lui de sacrificiu. Era de o disperare penibila. Il priveam linistit, ca pe un obiect de studiu, netulburat de teama de a pierde mai bine de o jumatate milion aur - desi imi dadeam seama ce insemna asta in viata mea. Semana in clipa asta cu filozoful sceptic si detasat de lucruri, cu blazatul care nu lua in serios nici o catastrofa, nici o drama, pe care il stiau cititorii gazetelor tot atat de putin cat seamana cu portretul daruit de o actrita admiratorilor ei fotografia instantanee facuta pentru pasaport.
Peste cateva zile a si inceput actiunea juridica. Spre nedumerirea mea indurerata, mama si surorile mele au trecut de partea lui si au pornit actiuni paralele.
Dar asta n-a fost ultima surpriza a acestui testament. Nevasta-mea, cu ochii ei albastri si neprihaniti, a intervenit in discutie cu o pasiune si o indarjire de care nu o credeam in stare. Riposta indignata, ameninta, cu un fel de maturitate care ma jignea oarecum.
- Fata draga, te rog nu mai interveni... lasa-ma pe mine sa ma descurc singur.
Ma privea uimita, si decolorata.
- Cum asta? Dar nu vezi ca toti vor sa te insele... Pentru ca esti prea bun...
As fi vrut-o mereu feminina, deasupra discutiilor acestea vulgare, plapanda si avand nevoie sa fie ea protejata, nu sa intervina atat de energic, interesata.
- Nu te inteleg deloc, dragul meu; la sedintele de seminar, la Universitate, discuti cu patima si te certi cu toata lumea, pentru ca sustine ca niste celule, acolo, mor sau nu, iar aci, cand discuti cu el, te lasi atat de moale.
Ma cuprindea o nesfarsita tristete vazand ca nici femeia asta, pe care o credeam aproape suflet din sufletul meu, nu intelegea ca poti sa lupti cu indarjire si fara crutare pentru triumful unei idei, dar in acelasi timp sa-ti fie sila sa te framanti pentru o suma, fie ea oricat de mare, sa lovesti aprig cu coatele.
Am stiut, mai tarziu, ca aveam o reputatie de imensa rautate, dedusa din indarjirea si sarcasmul cu care-mi aparam parerile, din intoleranta mea intelectuala, in sfarsit.
Toti, judecand dupa ei insisi, aveau aerul sa spuna: daca atunci cand n-are vreun interes material e atat de patimas, ce trebuie sa fie atunci cand ii sunt interesele amenintate?
Am consultat doi dintre cei mai reputati membri ai baroului, care mi-au spus ca dreptatea e de partea mea si ca voi castiga negresit procesul. Intre timp, ca sa-si justifice cel putin ei insisi pornirea impotriva mea, ai mei, toti de acord cu unchiul, ma decretau lacom, egoist, lipsit de caracter si povesteau imprejurari din viata mea care ar fi justificat asemenea opinie. Ne-am intalnit cu prilejul parastasului si abia de am schimbat cateva vorbe tot timpul. La iesirea din biserica le-am spus ca accept propunerea lor. Diferenta, la drept vorbind foarte importanta pentru mine, impartita in cateva parti, era pentru ei fara prea multa insemnatate; totusi, cand le-am comunicat vestea, a fost o bucurie lipsita de orice urma de bun-simt. M-au imbratisat cu toti, chiar unchiul, mi-au spus, parca plangand de satisfactie, ca intotdeauna m-au stiut om de inima, ca e un gest pe care nu-l vor uita. Inert, ca un manechin, si dezgustat, ma lasam sarutat de buze fade, iar ei erau asa de plini de bucuria lor, ca nici nu bagau de seama dezgustul meu. Cred ca erau acum tot atat de sinceri ca si atunci cand ma calomniau. Un proverb e de parere ca daca vrea sa-si inece cainele, taranul spune ca e turbat. Mult mai exact ar fi adevarul acesta formulat insa asa: Cand taranul are interes sa-si inece cainele, incepe sa se convinga, din ce in ce mai mult, ca e turbat. E gresit sa socoti ca la firile mediocre inteligenta ramane deasupra intereselor. La origine (Bergson are neindoios dreptate) inteligenta n-a fost decat un mod practic, un instrument de adaptare la mediu, un mijloc pentru apararea intereselor. La imensa majoritate a oamenilor ea a ramas si azi acelasi lucru. Ei nu pricep decat ceea ce au interes sa priceapa. Ceea ce le contrazice interesele le contrazice fundamental si inteligenta. In afara de un numar infim de perversi - daca or fi existand cu adevarat - nimeni nu poate face raul, daca inteligenta lui nu-i primeste asta. Numai ca aceasta inteligenta e un consilier extrem de servil la cei neevoluati si, asemeni curtenilor lasi, justifica orice. Lupul crede sincer ca mielul ii tulbura apa, si despotul, care ucide mii de oameni, o face pentru ca e crancen convins ca altminteri va fi ucis el.
Iata ce gandeam cand cei din jurul meu nu mai conteneau cu laudele. Deputatul ne-a invitat pe toti la o masa mare, de impacare. Nevasta-mea, care din cauza discutiilor devenise odioasa tuturor celorlalti, acum, cand a aflat de hotararea mea, era nemangaiata si-i ura pe toti. Desi imi dadeam seama ca face asta in buna parte din dragoste pentru mine, totusi as fi vrut-o altfel. Abia a primit invitatia la masa.
A fost o mare si penibila sarbatoare de familie. Flori pe masa, mici daruri, surprize pentru fiecare sub tacamuri; o pereche de butoni, banali pentru mine, o bratara meschina pentru nevasta-mea, daruri care nu mi-au facut nici o placere, caci nu erau dovada nici unui sentiment. Erau doar o introducere prost acoperita.
Deputatul a fost intr-o verva care a starnit hohote de ras. Desi nu facuse decat o vaga Facultate de drept, avea o avere frumusica, parte luata ca zestre, ca, de pilda, casa si o vie la Buzau, parte datorita politicii, caci era in vreo cateva consilii de administratie. Avea reputatia ca e un spirit al realitatilor, ca nu lupta cu morile de vant. Afara era un viscol care troienise strazile, oprise circulatia tramvaielor si zgaltaia ferestrele. Inauntru era cald, era lumina multa, sampanie, iar senzatia de bucurie pentru toti se gasea sporita de placerea de a fi intr-un interior atat de agreabil si negresit ospitalier.
Dupa masa, prietenosul meu unchi ne-a luat, pe mine si pe cumnatu-meu, cu el in birou, a cerut cafele si lichioruri.
- Ia mai veniti incoace - si se lasa intentionat greu in fotoliul de piele - ca acolo a inceput sa miroasa a chiloti nadusiti de dama. Mi-era penibil, dar asta era un "spirit" in genul lui, care facea furori prin lumea politica si mai ales in saloanele bucurestene.
Si aprinzandu-si tigara groasa de foi:
- Asculta, ce aveti de gand sa faceti voi cu banii pe care i-ati mostenit?
Cumnatu-meu l-a privit surprins de acest atac bruscat:
- Nu stiu, sa vedem...
- Dati-i incoa sa vi-i tin eu.
Mi-era o sila imensa, caci stiam ca sub aparenta teatrala de francheta se ascund intentii precise.
Si vazand ca noi sorbim lichior din paharele, fara sa dam urmare chestiunii, se decise sa treaca la detalii.
- Am o fabrica de metalurgie...
- Unchiule, eu ma gandeam...
- Ce te gandeai? Las' ca te-am vazut eu. N-ai spirit practic... Ai sa-ti pierzi averea (cel putin sa ramana in familie, avea aerul sa spuna). Cu filozofia dumitale nu faci doi bani. Cu Kant ala al dumitale si cu Schopenhauer nu faci in afaceri nici o branza. Eu sunt mai destept ca ei, cand e vorba de parale.
Cumnatu-meu radea amuzat. I-am privit umerii largi.
- Unchiule, eu ma gandeam sa nu ma incurc in afaceri. Cred ca averea pe care o am imi ajunge sa traiesc modest.
- Vorbesti prostii - si-i sticleau ochii mari verzi - nimeni n-are de ajuns, niciodata! Ce stii tu? Cum crezi ca se tine o femeie ca nevasta-ta? Cu ciorapi de sfoara, cum ai tinut-o pana acum?
Aceasta integrare a nevestei mele in seria celorlalte femei mi-era de neindurat. Stiam ca pentru ea n-au absolut nici o importanta asemenea fleacuri, ca datorita frumusetii ei ar fi putut avea o viata oricat de luxoasa si ca a preferat totusi viata alaturi de mine. O vedeam facand sacrificii pentru mine, nu parasindu-ma pentru o pereche de ciorapi.
Dar cum intelegea ca tot ezitam, a schimbat tonul.
- Si, pe urma, mai e o chestiune... Ca sa va arat ca tot eu ma gandesc mai mult la interesele voastre, si intorcandu-se catre servitoare, pe care o sunase, o intreba neaos de tot, asa in prelungire, daca e cafea ce i-a dat sa bea sau alt lichid, greu de numit in scris. M-am gandit la voi. Nu se stie cand intram in razboi...
- E vorba sa intram intr-adevar? intreba nelinistit cumnatu-meu, caci stia ca partidul lui unchiu-meu e pentru ramanerea in neutralitate.
- Ma rog nu se stie, poate ca azi, poate ca maine... poate ca nu intram deloc... Trebuie sa va asigurati in orice caz. Deocamdata, unul dintre voi ar fi mobilizat pe loc, ca director al intreprinderii. Ce taceti asa? A? Domnule filozof, ai aerul ca n-ai vrea sa fii mobilizat pe loc, ca sa scapi de razboi?
Nu vream sa se declare razboiul, dar nici o secunda n-as fi conceput posibilitatea de a fi mobilizat pe loc.
- Nu tin sa fiu chiar asa departe de front.
S-a ridicat, enervat, cu gura coclita de dispret sincer:
- Asculta, draga, mie-mi vinzi castraveti de-astia cat dovlecii...? Hi? Ai vrea sa mergi la razboi, ai? Spune-i-o lui Kant ala al dumitale, ca poate o crede. Eu, nu. Si a plecat indignat in sufragerie.
Am vorbit apoi cu cumnatu-meu despre trenurile inzapezite, despre luptele din Apus etc., dar gandul imi era paralel.
Eu cu nevasta-mea am fi vrut sa plecam din tara, si sa ne stabilim fie la Paris, fie la Berlin, pe care il preferam din cauza preocuparilor mele in filozofie. Din pricina razboiului - care, dealtfel, adusese inapoi in tara chiar pe cantaretii, artistii, studentii, absolventii, bonvivantii rataciti pe aiurea, unii plecati inca de pe acum zece-cincisprezece ani - nu mai putea fi vorba de strainatate. Schimbare a fost, pot spune, deci, numai in faptul ca inchiriasem un apartament foarte incapator si destul de curat, prin cartierul strazii Teilor, pe care - desi imi aveam imobilizata jumatate din avere la Paris - il mobilasem multumitor. Un dormitor mare, cu odaia de baie in majolica, un salonas mic pentru ea, un birou pentru mine ne-au oferit un prilej de preocupari timp de doua-trei saptamani. Era pentru mine o bucurie nespusa s-o vad in fiecare zi uimita de schimbarea cea noua, contemplandu-si "sufrageria ei" ca un copil blond si pasionat.
Peste vreo saptamana i-am spus, asa in treacat (si ca de o enormitate), despre propunerea unchiului deputat. Spre mirarea mea, in loc sa rada, a devenit serioasa. Pe deasupra, ideea de afaceri o interesa. Am primit propunerea unchiului.
Cum insa si eu aveam toata increderea in puterea mea, ca un om care pleaca la drum stiut periculos pentru ca se simte in stare sa se apere, n-aveam prea multa grija. Mai mult ma nemultumea pasiunea cu care nevasta-mea discuta afacerile si atentia matura cu care cantarea totul. Evident ca era in aceasta putere ceva din pasiunea care o facuse sa asculte un curs intreg de calcul diferential, tot pentru mine; nu e mai putin adevarat insa ca in acest interes al tinerei mele neveste pentru afaceri, vedeam vechiul instinct al femeilor pentru bani. Ca o tigroaica vag domesticita, in care se desteapta pornirea atavica, atunci cand, culcata cu capul pe pieptul dresorului si-i linge mana, dand de sange, il sfasie pe imprudent, tot asa aveam impresia ca intamplarea cu mostenirea trezise in femeia mea porniri care dormitau latent, din stramosi, in ea.
Altfel, viata noastra, cum am spus, nu se schimbase decat foarte putin ca deprinderi.
Cand catre ora unu, auzea trasura oprindu-se la poarta, ea sarea in sus de pe covor, unde croia, tolanita alaturi de croitoreasa cu ziua (tot aceea pe care o avea si la matusa ei), alerga in rochia usoara in casa, care-i descoperea umarul cu rotunjimi de mar alb, si striga, batand din palme copilaroasa, luandu-mi pachetele:
- Nu-mi spune, lasa-ma: compot de California, heringi cu vin... mreana afumata, iar ai luat cointreau? si schweizer? e a treia zi cand iei mereu de prisos... Ei, dar pate de foie gras? Cu ochii vii de catelus intrebator: Si pate de foie gras?
- Nu e acolo? faceam eu cu o mirare ipocrita. Sa stii ca l-am uitat in trasura.
Suna... striga...
- Anico... Anico... alearga dupa trasura... ca a uitat domnu un pachet.
- Draga mea, cum sa mai prinda acum trasura? ca a plecat... Ii stiu insa numarul.
- Ei, nu, ca esti revoltator... Si cat ti-am spus sa ai grija de pate de foie gras (asta era adevarat).
Pe urma isi arunca ochii distrati pe celalalt pachet...
- Ce-ai mai luat? si silabisea cu greu. Ernst Mach... Erkenntnniss und Irrtum... Jerusalem... Lehrbuch der Psychologie. Ti-a executat Alcalay comanda? serios?... Si ea, care nu le citea, era incantata pentru ca stia ca le astept nerabdator.
Asa o doream, razvratind, fermecator lacoma, pachetele de la bacanie si in acelasi timp privind cu sfiala pachetul de carti, pe care ea nu le citea, dar stia cel putin ca pretuiau mult, ba chiar le frecventa si se interesa de ele, cu politetea cu care saluti si intrebi de sanatate pe domnul important pe care-l respecti, dar in a carui companie te plictisesti.
- Acum ia-ti-le pe toate si fugi in birou, la tine pe divan... Citeste pana la ora doua si jumatate in liniste... ca abia atunci mancam.
Credeam ca n-am auzit bine si intrebam speriat:
- La doua, fata draga?
- La doua jumatate... doua si jumatate... Azi e ziua lui Gore si i-am invitat pe toti la masa. Dupa pranz nu are nimeni curs. Pana iese de la minister... pana se barbiereste si se tunde... ca i-am spus ca nu-l primesc la masa nebarbierit si netuns... L-am mai prevenit ca daca vine si azi nespalat... il bag in baie cu sila... Sa vezi ca tin focul aprins.
- Draga, dar la doua si jumatate? Sunt mort de foame.
- Da? Apuca de aici cu dintii! si-mi intinde manusa de piele pe care o aruncasem pe masa.
- Cum o sa musc din manusa?
- Ei, atunci nu esti chiar asa de periculos. A... ca era sa uit... I-am luat lui Gore un portofel... stai sa ti-l arat, si cand vedea ca admir monograma aurita din colt, radea iluminata de placere. Nu-i asa ca-i frumos? Stii, pierdea hartiile si banii prin toate buzunarele si spunea ca daca are bani n-are portofel, iar daca isi cumpara portofel... nu mai are ce pune in el. Hai, fugi in birou.
Peste o jumatate de ora venea langa capataiul divanului, linistita si grava ca un procuror preocupat.
- Ce-i asta?
- Ce sa fie? un pachet... a, da... pachetul cu pate de foie gras.
- Ziceai ca l-ai uitat in trasura?
- Se vede ca l-am uitat in antreu, cand m-am dezbracat.
- Asa, va sa zica glumesti pe socoteala mea? si isi insfaca manutele in parul meu.
O prindeam de brat ca sa nu traga prea tare, se zbuciuma sa scape si cand luneca jos pe covor, rochia ridicata in cadere lasa sa se vada cele doua coapse albe tari, care ma infiorau intre paralelele jartierelor de matase. Nu se lasa cu una cu doua si lupta reincepea, caci punea uneori in acest chef de pedeapsa o inversunare de pantera tanara care se joaca.
Asta ne-a fost viata in iarna aceea. Eram mereu cu vechii prieteni, care, saracii, erau deliciosi de indrazneala si sfiala in acelasi timp, toata lumea tinand sa-mi placa mai ales mie, caci altfel nevasta-mea, la cea mai mica mutra a mea, dizgratia numaidecat pe oricine. Mergeam la teatru numai la piesele jucate mult, despre care auzeam ca sunt bune (nu la toate premierele, cum faceam mai tarziu, cand am devenit mondeni). Cred ca un fel de pudoare burgheza si vag intelectuala ne facea sa traim imbelsugat dar modest. Caci sentimentul care-l impiedica pe capitanul Dimiu sa puie chipiu modern frantuzesc e mai mult general. Nu toti tinerii au curajul sa puie monoclu sau sa-si rada mustatile, de pilda. Li-e teama de ridicolul primului moment, cum, de altfel, eu insumi, desi mi se spunea ca ma prinde mult palaria tare, si uneori demonul vulgar din mine ma ispitea, n-as fi avut curajul s-o pun pe strada. E un flagrant delict de futilitate si bluff. Te gandesti totdeauna la cei ce nu te-au vazut asa, si te intrebi ce-or sa zica de schimbare, in loc sa tii socoteala ca sunt mai multi cei ce nu te vor sti decat sub noua infatisare.
Incepusem sa caut ca din scrisori si din amintirile altora sa-mi reconstitui intrebatoarea fiinta sufleteasca a omului care influentase, prin incomparabila lui danie, intreg destinul vietii mele. Intre nedumerirea dispretuitoare pe care mi-o inspirase felul lui de a trai si sentimentul imens de recunostinta si de emotionata dragoste pe care i-l purtam acum, era un gol pe care nu numai sentimentalismul, dar si logica voiau sa-l umple. Ma gandeam daca si eu vreodata voi putea schimba destinul unui om si-mi rasareau dinainte ochii albastri si obrazul oval al nevestei mele, inflorit intr-un suras. "Destinul tau, fata draga, e si va fi schimbat prin mine", imi spuneam singur, ramanand indelung cu privirea fixa.
Atat de mare era reputatia de om de afaceri si de spirit practic a unchiului nostru, incat, cu toate ca toti il stiau periculos, s-a hotarat sa se adune suma de un milion jumatate, doua la nevoie, in familie, ca sa concuram la licitatia fabricii de metalurgie. Era proprietatea unui supus francez, mobilizat cand venise randul contingentului lui, care trebuia sa lichideze urgent, caci avea si plati de facut si nici n-avea incredere in administrator. Inconjurata cu teren mare, in apropierea unei gari, cu linie de garaj pana in usa atelierelor, putea fi evaluata la vreo trei milioane. Poate mai mult. Unchiul meu era sigur ca o va lua cu un milion si jumatate: "Am eu socotelile mele".
Socotelile lui au iesit insa prost, caci s-a ivit un concurent extrem de periculos in persoana unuia Tanase Vasilescu Lumanararu, fost poate intr-adevar negustor de lumanari si care ajunsese la fabrica de arama pe calea fabricilor de clopote. Stiau unul de altul ca vor fi concurenti si s-a incins intre ei o lupta inversunata.
Deputatul l-a chemat pe Lumanararu acasa.
- Asculta, ma Lumanararule, ma, nu gasesti ca esti cam nespalat pe picioare, ca sa-mi tulburi mie apa?
- Coane Nae, asta-i negustorie. Esti negustor... sunt negustor. Ce pot eu sa fac daca asta-i negustoria? raspundea, mascat de ochelari negri, Lumanararu.
Unchiu-meu era, atunci cand interesele ii erau amenintate, aprig, fara crutare, mobilizat cu toate fortele sufletesti, ca o fiara atacata. Stia ca reputatia lui de gura rea intimideaza, si abuza de asta, ca de acele animale care secreteaza mirosuri scarboase ca sa se apere. Pe urma a trecut la amenintari directe.
- Ai sa-ti musti mainile, Lumanararule, ai sa te dai cu capul de toti peretii.
- Am mai vazut eu multe, coane Nae.
- Am sa te pun sa fluieri frantuzeste, baiete, si sa saruti mana feciorului din casa.
Lumanararu a oferit doua milioane cinci sute de mii, si unchiu-meu, cu toate ca isi dadea seama acum ca uzina face mai mult de patru milioane, s-a oprit. S-a cam ras la Camera de acest duel si s-au facut, de data asta, spirite pe socoteala lui. Lumanararu i-a trimis la club o carte de vizita in care, protector, l-a asigurat de bunavointa lui oricand in viitor.
Dar peste douazeci si opt de zile, sase invitati la masa ai deputatului au asistat la o scena impresionanta in felul ei, amintind de intamplarile de acum o suta si mai bine de ani, pe aici prin porturile de la gurile Dunarii.
Lumanararu, plangand, fara rusine de el insusi, implora pe Nae Gheorghidiu sa nu-l nenoroceasca, promitea, jura, amintea de copiii lui etc., etc.
Ieftin bonom, "filozof" de rand si lasator, Lumanararu, dupa ce depusese un milion si jumatate de lei, urma ca pana la ultima zi a termenului legal de o luna sa depuna restul. Deputatul, care pandea, ii face sambata poprire la banca pentru o suta de mii de lei, depunand garantia de cincizeci de mii de lei. Prin urmare, depozitul Lumanararului era in intregime lovit de indisponibilitate. Nu mai avea timp sa consemne suta de mii de lei, licitatia era anulata, un milion si jumatate, varsat deja, pierdut, caci nu mai avea drept sa se prezinte la noua licitatie.
Din partea unchiului era o infamie, careia el vrea sa-i dea aer de farsa, cum facea de obicei. Nefericitul concurent a fost pus sa serveasca cu sort alb, in locul feciorului, niste gustari celor invitati, si pe urma a semnat un contract de asociatie cu Nae Gheorghidiu.
In cercurile parlamentare s-a facut haz indestul de aceasta intamplare si multi dintre cei care mai rezistau au cazut acum de acord ca intr-adevar Nae Gheorghidiu e unul dintre cei mai destepti si mai periculosi oameni din tara romaneasca. Mai ales ca in acelasi timp mai daduse, la o masa de la bufetul Camerei, un raspuns, pe care toti il gaseau extrem de spiritual. Invita, in gluma, pe un deputat opozant sa se inscrie in partidul liberal, ca sa-si asigure viitorul politic.
- Fugi de-aici... Ce-s nebun?... Sa duc oala de noapte a lui Ionel Bratianu? Caci spiritul de disciplina in partidul liberal a fost totdeauna proverbial.
Nae Gheorghidiu l-a privit lung, uimit, si pe urma, cu un joc de scena de batran actor de provincie:
- Sa duci oala de noapte a lui Bratianu? si-l masura mereu dispretuitor, din cap pana in picioare. Pe urma, cu mandrie: Ma, oala de noapte a lui Bratianu o duce conu Alecu (important membru al partidului), eu o duc pe-a lui conu Alecu si tu, daca vii in partid, o s-o duci pe-a mea. Si in hohotele de ras ale tuturor: Cum crezi tu?... Asta-i partid serios, cu ierarhie, ma, nu gluma.
Era "inca una de-a lui Nae Gheorghidiu"...
Cand am luat fabrica in primire, s-a hotarat ca Lumanararu sa fie directorul ei tehnic (intelegi, imi spunea unchiu-meu, am dat o dubla lovitura: avem si fabrica si un specialist), ajutat de cumnatu-meu, iar mie mi s-a dat, mai mult de forma, conducerea biroului comercial. La inceput, Tanase Vasilescu Lumanararu mi-a facut o buna impresie. Cu vesnicii lui ochelari negri, cu secretarul nelipsit dupa el, inspectand necontenit, controland, angajand si concediind, mi se parea un adevarat noroc si pentru fabrica. Mai ales grija meticuloasa cu care controla pe contabil, rabdarea cu care examina coloanele de cifre, cu niste ochelari de sapte dioptrii, pastrati in birou, ca la el purta altii. In toate buzunarele avea, dealtfel, ochelari. Mai tarziu am aflat insa ca e un prea pasionat jucator de curse. Era cunoscut de toata lumea in incinta tribunei si jucatorii asteptau sa vada ce joaca el, ca sa se orienteze. Dealtfel, foarte bogat, in primavara a cumparat si un grajd de cai de curse.
Pe la sfarsitul lui februarie, unchiu-meu a inceput sa organizeze un fel de banchete la el acasa, invitand colegi parlamentari, oameni de banca si demnitari influenti.
Fireste, pentru prosperitatea intreprinderii, femeile mai tinere si mai frumoase din familie erau savant distribuite, ca sa fie alaturi de cei a caror bunavointa trebuia sa fie captata. Familiaritatile erau ingaduite cu indulgenta si se numeau atentie, amabilitate, deputatul insusi le incuraja, creand, prin limbajul lui neocolit, atmosfera necesara. Bineinteles ca nevasta-mea era momeala cea mai pretioasa. Eu credeam ca innebunesc privind spectacolul.
La a treia masa n-am mai putut rabda. Trecuseram din salon in sufragerie si chiar in aceasta trecere el o adusese pe nevasta-mea, tinandu-i umerii parinteste cu amandoua mainile, atingandu-i, fara sa vrea parca, sanii, iar totul avea aerul sa spuna batranului secretar general, langa care trebuia sa stea ea, ca si el si-ar putea permite aceeasi familiaritate. Nevasta-mea, pasionata mereu dupa afaceri, platonic macar, ca un chibit fara parale la bacara, nu avea aerul sa observe aceste manejuri, sau nu le da importanta, jucand, cu o bunavointa care ma plictisea, jocul lui unchiu-meu.
Catre sfarsitul mesei, convivii devenisera bine dispusi, faceau glume, se ciocneau pahare, cu urari anapoda. Secretarul general si-a intins mai intai amandoua bratele pe spatarul scaunului lui, a spus glume la urechea nevestei mele, i-a pus apoi mana pe brat si a sfarsit prin a imbratisa, deocamdata, spatarul scaunului ei. Unchiu-meu parea incantat de cum merg lucrurile. Din recunostinta pe jumatate, dar si din dorinta de a o pune si mai mult in valoare, o batea usor pe obraz ca pe un copil si ea suradea cu dragalasenie, caci, drept marturisind, nu-i mai era deloc antipatic acest unchi. El insa, in clipa asta, a intalnit privirea mea ca o palpaire fixata si s-a zapacit, fara sa se observe insa, caci era lume prea multa la masa, iar atmosfera, incarcata de larma, flori si senzualitate. Pana la sfarsitul mesei au fost intre noi schimburi de priviri ca o lupta muta. Era vadit tulburat cand a venit la mine, in birou, si m-a intrebat cu plictisit dezgust:
- Ce erau mutrele alea, domnule? Ei, dracia dracului, ce te strambai asa? Mai au si altii neveste. Ce, era sa ti-o rastoarne acolo pe masa? Ca de obicei, el spusese cuvantul nerusinat. Am crezut ca-l voi lovi, insa respectul familial, de cand, mic, ii sarutam mana, a biruit. Dar la alte mese, eu si nevasta-mea n-am mai venit. Stiu ca lucrurile acestea nu sunt pentru altii vinovate. De cele mai multe ori femeile stiu bine, din prima clipa, ca nu vor da din ele nimic mai mult decat surasul, atingerea de mana, o vaga pipaire pe sub masa. Mie procedeul mi se pare mai dezgustator insa chiar decat prostituarea completa. Caci adauga jocului murdar si trisajul, tragerea pe sfoara, ca sa folosesc cuvantul vulgar cerut aici si inca nici pe cel mai vulgar. Mi-e penibil sa obtin cel mai neinsemnat sprijin datorita nevestei mele, si chiar cand, de pilda, din cauza ei, nu mi se face si mie decat loc in compartimentul de tren plin, si tot parca iau o doctorie.
Cred ca ea nu dadea nici o insemnatate jocurilor deputatului, caci, dupa ce se terminau discutiile de afaceri, era cea dintai care, plictisita, imi facea semne sa plecam acasa, dornica sa se tolaneasca goala pe cuvertura si chiar jos pe covor, ca o mare pisica.
Afacerea cu uzina a fost insa dezastruoasa. In primul rand, odata cu proprietarul, care era intr-adevar foarte priceput, plecase si unul dintre ingineri, supus francez si el, fara care totul functiona anapoda. Toata energia lui Lumanararu, toata staruinta apriga - si cand era vorba de interesele lui era fara pereche de aprig - a lui unchiu-meu, n-au dus la nimic. Prea marea severitate a lui Lumanararu a facut sa plece si unul dintre contramaistri, poate cel mai bun, care a declarat ca nici un ceas nu mai sta sub conducerea "unui astfel de dobitoc, care nu se pricepe la nimic", si a iesit trantind usile. Pe urma nu s-a mai gasit materie prima, caci incepuse s-o adune Ministerul de Razboi. A trebuit sa se faca o comanda de vreun milion de lei in Germania. Nae Gheorghidiu a facut inca o data dovada ca e destept. Uzina saxona nu vindea decat predat in gara ei, si toate staruintele reprezentantului bucurestean au fost de prisos. S-a hotarat ca in momentul cand cumnatu-meu va da, impreuna cu directia comerciala a uzinei, o telegrama ca vapoarele incarcate au pornit, fabrica noastra sa semneze un cec reprezentantului la Bucuresti. A fost singura concesie facuta.
Cand s-a primit telegrama insa, Nae Gheorghidiu era la Camera si a rugat la telefon pe reprezentantul care-i vorbea sa treaca a doua zi pe la birou.
- O zi nu-i nimic, nu-i asa, domnule Ziegler?
- Vai de mine, domnule deputat. Se poate?...
A doua zi a venit la birou, la ora anuntata, dar lipsea Lumanararu si eu nu aveam procura sa iscalesc alaturi de el.
Domnul Ziegler a inceput sa-si stearga nervos ochelarii, a intrebat unde poate fi domnul codirector...
- Unde sa fie? Dupa femei... nu-ti inchipui ce porc batran e Lumanararu asta... ma rog, daca a fost in tinerete tarcovnic?
Domnul Ziegler zambeste, la al doilea spirit al domnului Nae rade... Acesta a castigat partida.
- Ei, ai vazut, domnule, ca te enervasesi degeaba? Cand iti spuneam eu... ca nu e nimic. O zi, doua, de intarziere...
Domnul Ziegler regreta ca a fost ieri putin cam nervos, cand oamenii sunt asa de cumsecade, se gandeste ca va mai face afaceri si se scuza amabil.
- Dar, domnule deputat... nici un moment... vai de mine... stiti numai... asa-i comertul. Tocmai avem si noi plati de facut lui Siscovitz... am primit ordinul centralei.
- Lui Siscovitz? chiar lui?
- Da... si stiti cum sunt ovreii? nu mai scapi de ei.
- Pardon, Siscovitz sustine ca e numai pe jumatate ovrei...
- !?
- Pai, zice ca de vreme ce e casatorit cu o femeie botezata, el e numai pe jumatate ovrei. Dupa ce toti rad, Nae Gheorghidiu ii ofera tigari nepuse in comert "Alexandra" si il intreaba pe creditor, cu o voce duioasa:
- Ai copii, domnule Ziegler?
- Am, domnule deputat, am doi baieti si-o fata, raspunde modest, dar captusit cu mandrie, cel intrebat.
- Bravo, sa-ti traiasca... Mari?
- Fata-i la institut, la Viena, e in clasa sasea, dar face si pianul...
- A, ii place muzica, bravo... Are talent?
- Profesorul Sauer spune ca va obtine mari succese daca se va ocupa de aproape... Are simtul muzicalitatii...
- Bravo... Ce placut lucru e sa ai o fata care sa stie sa cante la pian. Vezi dumneata, domnule Ziegler, eu cred ca nimic nu inalta pe om mai mult ca muzica. In vremurile astea materialiste, cand omul se gandeste numai la stomac, e un dar de la Dumnezeu... Dar, baieti ai?
- Sunt, aici la scoala evanghelica, unul intr-a treia, iar altul intr-a cincea. Bucuros, domnul Ziegler, care ascultase cu ochii induiosati si elogiul muzicii, da o multime de detalii despre capacitatea sportiva si despre talentele fiilor lui.
Tarziu de tot revine la obiectul apropiat al vizitei si isi exprima oarecare temere cu privire la vama.
- Ei, cu vama... aranjam noi, spune asa, intr-o doara, Nae Gheorghidiu...
- Ati fost la Ministerul de Finante? Ati aranjat?
- Nu... da facem si noi ca taranul din anecdota...
- !?
- Nu stii ce-a facut taranul din anecdota? Il intreaba vamesul, banuitor: "Ce-ai in sac?" "Pai, ce sa am? Nutret pentru iepuri..." "Nutret pentru iepuri hai?" "Da, nutret pentru iepuri." "Ia dasfa sacul", iar cand taranul desface sacul, vamesul da de tutun. Se uita la el amenintator: "Hai? nutret pentru iepuri e asta? D-asta mananca iepurii?" Da taranul de colo, ridicand din umeri: "Treaba lor, eu asta le dau sa manance..."
Si urmeaza inca alte intrebari, alte anecdote.
Dar, dezastru: din vorba in vorba, a trecut timpul si casierul a plecat, cecurile sunt inchise in casa lui speciala (domnul Ziegler e uimit, caci n-a mai pomenit asta), dar domnii sunt atat de binevoitori... Totusi reprezentantul se simte dator sa-i anunte ca va telegrafia la vama sa se opreasca transportul.
Ziua urmatoare abia il poate prinde pe Nae Gheorghidiu la telefon, acasa, in timpul pranzului. Deputatul e indignat pana la cutremurare.
- Bine, domnule, pentru numele lui Dumnezeu, nici sa mananc in liniste, ca omul, nu ma lasi? Imi sta pestele-n gat si dumneata vrei sa-ti vorbesc la telefon! Si i-a trantit aparatul in agatator.
A doua zi veni telegrama de la Berlin ca exportul aramei a fost interzis, iar transporturile rechizitionate in drum. Suma de un milion era salvata. Ca sa nu fi facut drumul la Berlin degeaba, cumnatu-meu a adus un mare transport de mosoare.
Eram tot mai mult amenintati sa inchidem uzina, mai ales ca acum greul cadea pe mine.
Baiatul deputatului era bolnav, avea o tuberculoza a intestinelor sau asa ceva, iar din cauza asta tatal lui nu se dezlipea de langa pat, decat ca sa se duca la doctori si sa-i implore sa vie la alte ore decat cele hotarate, "ca e grav".
Lumanararu incepea muncile la mosie, caci eram la inceputul lui martie, si venea din ce in ce mai rar pe la uzina. In ultimul timp incepuse sa publice intr-o mare gazeta economica o serie de articole, despre valuta si devize, care desigur ii luau timp si mai mult. Facea profetii sumbre despre viitoarea scadere a tuturor valutelor.
In felul lui nu era lipsit de culoare acest Lumanararu. Calca marunt, desi era lat in spate, si avea mustata, lipitoare neagra pe buza groasa.
- Pai bine, domnule Vasilescu, daca profetia dumitale nu s-o implini?
- Nu s-o implini si pace. O sa ma omoare cineva? Totul e sa ai si tu o parere acolo, ca daca se adevereste, pe urma toti striga: iata, Lumanararu a avut dreptate. Daca nu se implineste, toti uita... Cand insa n-ai nici o parere, nici nadejde sa fii socotit profet nu poti sa ai. Daca iei bilet la loterie, nu e sigur ca ai sa castigi... dar daca nu iei, e sigur, negresit sigur, domnule Gheorghidiu, ca nu castigi. D-aia m-am inscris intr-un partid... Poate ca n-o sa izbutesc nimic... Ce are a face? Sa fii inscris acolo... nu se stie.
Intr-un fel, tipul incepuse sa-mi fie simpatic. Intr-o zi, nelinistit de soarta intreprinderii, ba chiar destul de amarat, caci peste cateva zile inchiderea fabricii era de neinlaturat, i-am spus privindu-l in ochi:
- Mi se pare ca n-am facut nici o afacere cu fabrica, domnule Lumanararu.
Si competintele meu, simplu:
- Mi se pare si mie.
Am tresarit ca ars, caci o confirmare a unui astfel de specialist mi se parea definitiva.
- Cum? Chiar suntem amenintati cu lichidarea?
- De, eu stiu? Mi se pare ca ne-am cam incurcat... Asa sunt afacerile... a iesit rau. Daca iesea bine... nu era bine?
- Cum asta: "daca iesea bine... nu era bine"?
- Asa, cum iti spun... ia ceteste dracia asta, ca n-am ochelarii la mine, si-mi intinse o hartie adusa de servitor.
- Societatea tramvaielor ne intreba daca-i putem livra, in termen de doua saptamani, o tona de nituri de arama si doua tone de sarma. Si am asteptat intrebator. Ei, ce zici?
- Cum: ce zic? De unde sa stiu eu?
Am ramas trasnit... Dar asociatul meu era intr-unul din acele goluri sufletesti cand, dupa o incordare prea lunga, personalitatea e incapabila de cel mai mic efort, simtea venind lichidarea, sau ce, nu mai stiu, destul ca m-a privit lung, surazand, si pe urma, ghicind parca in ochii mei o corectitudine fara margini, ca un caine in ochii stapanului, cand intelege mai sigur de orice asigurare, gandul prietenos, s-a uitat lung la mine si si-a scos ochelarii.
- Domnule Gheorghidiu, iti fac o marturisire, dar te rog sa nu o spui la nimeni. Habar n-am de uzina, de durboren, de stosmasine, cum le mai spune... In viata mea n-am...
Eram uluit.
- Cum, in viata dumitale...? Ce vrei sa spui? Pai n-ai avut o fabrica de clopote? Cum ti-ai castigat averea?
A zambit larg si obosit parca de digestie, jucandu-se, asa, cu tamponul de pe masa.
- N-am avut nici o fabrica... Am avut o pravalie de obiecte bisericesti in piata mare... Asta-i tot ce am avut.
Mi se pare de necrezut.
- Si atunci, de ce ai luat uzina asta...?
- De ce sa n-o iau? Nu-i o afacere?
- Dar daca nu te pricepi?
- Ei asta-i, daca nu ma pricep. Dar n-am avut si fabrica de sapun, n-am si acum tipografie, de tiparesc carti, n-am cumparat si cincizeci de vagoane de peste sarat, la Galati? Parca la alea m-am priceput? Asa-s afacerile... unele ies... altele nu ies. Dar bilet de loterie trebuie sa iei. Si-a pus, caci acum asta ii devenise tic, iar, ochelarii negri. Ei, daca nu pleca inginerul, nu proprietarul... asa-i ca mergea?
Nu pot sa-mi adun mintile...
- Dar bine, domnule, daca nu te pricepi? Ma miram inca... stiam insa ca intr-adevar, intre altele, e si, asa gros, directorul unui institut de editura.
Si-a scos, cu un gest suspendat o clipa, ochelarii negri si, putin enervat:
- Esti un copil, nu te supara, domnule Gheorghidiu, ca ti-o spun. Ce inseamna aia, sa te pricepi? Cine poate sa prevada totul...? Cine putea sa prevada ca Germania va opri arama, chiar cand faceam noi transportul? Daca mai intarzia ordinul o zi, cinci milioane castigam la comanda noastra. Asa... Daca oprirea venea a doua zi, putea sa se inchida de zece ori uzina, ca noi vindeam arama... Negustorul care face socoteli si prevederi nu-i negustor, caci nimeni nu poate prevedea totul. Si daca nu prevezi totul, e tot degeaba. Mergi la posta, nu socoti pasii, mergi... Asta-i ca la curse. Parca acolo cunosc caii? Ca nu le pot pronunta uneori nici numele... Joc asa la intamplare si castig... pe cand cei care pretind ca se pricep, vorba vine, pierd.
Intra, cu sapca in mana, un contramaistru.
- Domnule... (si nu stia ce titlu sa-i dea), s-a oprit frezmasina.
Lumanararu deveni grav si sever:
- Cum s-a oprit?
- Nu stiu ce are... trebuie sa...
- Cum s-a oprit, domnule...? Ce paziti acolo? Va pricepeti si voi ca niste cizmari. Irimescu a vazut-o?
- Domnul inginer e plecat in oras... nu stiu.
- Bravo, domnule, bine stam... va sa zica s-a oprit durboru si domnu inginer se plimba in oras?
- Nu durboru, domnu... frezmasina.
- A, frezmasina - si inganandu-se - frezmasina, bravo! O sa va dau pe toti afara, ca nu sunteti buni de nimic. Va sa zica eu trebuie sa ma ocup si de fleacurile astea... ca n-am altceva de facut? Sa amendezi oamenii de la masina cu leafa pe-o zi. Hai, pleaca. Si, bondoc, a luat un aer napoleonian.
- Domnule...
- Hai, fugi de aici, am terminat.
Si dupa ce a iesit contramaistrul, bonom:
- Ai vazut? Ma baga pe mine in chestii de astea? De unde vrei sa ma pricep eu?
Eram uluit, ca in fata unui scamator rar.
- Pai atunci de ce ai amendat pe lucratori...?
- Cum, de ce? Ca sa aiba grija... las' ca amenda nu strica niciodata... sunt mai cu grija. Sa se stie ca sunt stapan aici.
Mi-e imposibil sa-mi pot reveni.
- Dar e nedrept, domnule Vasilescu, sa amendezi niste oameni care poate nici nu sunt vinovati.
- Domnule Gheorghidiu, nu ma invata dumneata pe mine. Romanul trebuie sa creada totdeauna ca e vinovat... numai asa are grija. Lasa, ca banii tot ii ia inapoi... le dau bacsisuri mari din cand in cand. Si privindu-ma cu un val de dragoste, fara ochelari: Domnule Gheorghidiu, lasa-ma... ca stiu eu ce fac... in astea nici dracu nu se pricepe ca mine...
Suna telefonul si el l-a lasat inadins sa-l ridic eu.
- Pai spuneai ca nu te pricepi? Alo... da... alo...
Surade, uimit, cu lipitoarea neagra deasupra gurii.
- Cum nu ma pricep? Nu ma pricep la masinile lor, acolo... nu stiu toate dichisurile cum vin... dar cand e vorba de clenciuri de astea in afaceri, nu ma bate nici dracu... Dar uite, domnule, ca Ulguz (era secretarul lui) nu mai vine.
La telefon era inginerul Irimescu, care telefona de la o banca din oras. Lumanararu il chema la aparat.
- Domnule inginer, te rog nu te supara... dar dumneata stii ce se intampla aici? Stii ca frezmasina s-a oprit? Ca stau lucratorii degeaba?... Nu-nu-nu. Frezmasina... asta nu e fleac. Nu-i asa... Ce vrei...? Eu sa ma ocup de toate? Am si eu altele pe cap... Asa, te rog, vino imediat, si agata aparatul, scoase o havana si, dupa ce ma invalui din nou intr-o privire de dragoste, cu o emotie neasteptata, ca de homosexual, imi mangaie incet mana: I-adevarat, domnule Gheorghidiu, ca dumneata stii atat de multa carte? Eram profund induiosat si nu stiam de ce... Era parca un mister, care dadea o alta atitudine unei situatii care parea simpla.
Abia tarziu, poate peste un an, am aflat, in imprejurari pe care n-am locul sa le povestesc aci ca Tanase Vasilescu Lumanararu, om de douazeci de ori milionar in aur, nu stia carte, nu stia decat sa semneze... si ca boala de ochi era numai un truc, ca sa ascunda aceasta infirmitate intelectuala. Atunci am inteles de ce e nelipsit de langa el secretarul, si de ce omul acesta se misca, in lumea afacerilor, atat de greu, jucand comedia cu o abilitate aproape geniala, ca sa insele absolut pe toata lumea.
Acum ma multumeam numai sa-l privesc, captiv al emotiei lui.
- Oi fi stiind eu carte... dar, uite, ca-mi pierd banii din cauza dumitale... Ma gandesc sa ma retrag.
Mi-a mangaiat mana mai departe, cu ochi buni.
- Nu-i pierzi, domnule Gheorghidiu... nu-i pierzi... De ce sa te retragi...? La urma urmelor, daca nu merge afacerea asta... incercam alta... mai vedem noi... Nu-i vorba, ca as vrea o altfel de afacere cu dumneata... Sa stii ca daca vrei sa scrii vreo carte, sa mi-o dai mie s-o tiparesc... Vreau sa tiparesc cartile dumitale.
Peste vreo doua zile tineam acasa la unchiu-meu un fel de consiliu, caci oprirea transportului de arama din Germania ne ameninta sa inchidem fabrica. Dar nu era chip sa vorbim cu Nae Gheorghidiu. Aproape zi si noapte la capataiul baiatului, devenise el insusi parca bolnav: palid, cu obrajii grei si nervos, cu ochii tulburi.
Nicusor, fara sange, de parea numai o masca albita pe fata de perna alba, clatina, din cand in cand, capul din cauza febrei si atunci parintele, alaturi, tresarea tot:
- Dragul meu, spune ce ai... ce te doare? Mai iei putina limonada...? Copilul, recunoscator, il privea lung, deznadajduit si buzele arse incercau sa murmure ceva, pe urma nu era decat clatinatul capului, cu ochii sticlosi, feriti.
Nae Gheorghidiu era parca alt om... Nu numai ca nu mai facea nici un spirit, dar era miscat cand noi aratam interes bolnavului, asculta, cu rasuflarea oprita, orice sfat absurd pe care i-l dadeam, pe urma arata ca a incercat, sau ca, dupa doctor, e altceva.
In ultimul timp, mai ales, scriitorii au speculat adevarul ca nu exista oameni "numai buni", sau "numai rai", ca doar in melodrama se intalnesc astfel de varietati extreme. Si s-a ajuns la o confuzie de trasaturi morale, in care arbitrarul si intamplarea joaca rolul esential. Un asemenea scriitor ar fi fost inclinat sa vada in durerea deznadajduita a lui Nae Gheorghidiu nuanta de bunatate si dovada de suflet. Nu era decat exasperarea sentimentului parintesc pentru progenitura, lipsita de orice semnificatie morala deosebita.
O explicatie, in ordinul specific psihologic, a acestei bunatati ar fi ca oamenii ceilalti nu exista pentru noi decat in masura in care le cunoastem dorintele, preferintele, nadejdile, actele si atitudinea in decursul vietii. Cum, insa, cei mai mediocri dintre parinti nu cunosc ca indivizi in lume - nu au reprezentarea lor efectiva - decat pe copiii lor (pe care i-au vazut crescand), e probabil ca de aceea ii iubesc numai pe ei. Bunatatea adevarata cere neaparat inteligenta si imaginatie.
Sunt, dealtfel, gesturi si acte de pseudobunatate, care nu sunt decat variatii periferice si nu indreptatesc nici o concluzie. E chiar un soi de bunatate care seamana la culoare cu cea adevarata, ca albina cu viespea, dar sunt la fel de deosebite. Cand taranimea unui sat oriental iese, cu donite de apa si cu codri de paine, inaintea unui convoi de ocnasi, cei care vorbesc de frumusetea sufletului taranesc vad aici o pilda incontestabila de bunatate si omenie. Mai mult chiar, e laudata si ostilitatea pe care cei de la portile caselor o arata gardienilor "lipsiti de inima", care pazesc pe ocnasi. Dar daca se intampla ca in aceeasi noapte sa fie prins intr-un grajd din sat vreun hot de cai, tot satul tabara pe el si-l sfasie fara mila. Femeia asasinata, copilul zdrobit de ocnasii dusi in convoi erau din alta lume, de departe, dar calul, vezi bine, e din satul lor, al lor.
Alte specii, tot asa de false, sunt in general bunatatea celor amabili si indulgenti, a imensei majoritati a oamenilor saraci, a chefliilor generosi, a poetilor tristi, a romancierilor, duiosi, a cititorilor sentimentali. Mai ales sentimentalismul e un indice scazut de tot, nu departe de perversiune (daca aceasta o fi existand) pe scara morala. In afara de constiinta, totul e o bestialitate. Si sunt nenumarati oameni care, in bucuriile, in tristetile, in surasurile, in pasiunile lor, in ideologia, in generozitatea, in dragostea, in indulgenta lor, in gingasia lor, sunt numai bestiali.
Dupa ce am aruncat cate-o privire cu compatimire inspre patul bolnavului, am iesit si l-am asteptat pe unchiu-meu in birou. A venit numai dupa ce baiatul a atipit putin. Discutia a fost lunga si plina de reprosuri jalnice din toate partile. Gheorghidiu parea inmuiat si absolut cu totul altul decat cel obisnuit, chiar cand discuta afaceri. Parca si aci facea apel la compatimirea celorlalti. Nu parea sa existe solutie, cand Lumanararu arunca, asa intr-o doara, ca la Galati a vazut un depozit de fierarie si aramarie veche.
- Dragii mei, nu s-ar putea sa cumparam noi depozitul ala?... Ei, draga Lumanararule... tu, Stefane, puiule, ce zici? La Galati, zici? Nu? Am acolo un prieten avocat... Vasile Stanescu, str. Domneasca 26 bis... Dati-i o telegrama din partea mea sa se intereseze ce e cu depozitul... Dar si eu cred ca e al statului. Daca raspunsul e afirmativ, Stefane, du-te maine la minister si obtine aprobarea lui. Il luam la pretul zilei. In trasura, Lumanararu e ganditor, intreaba aproape absent de ce s-o fi strans lume in fata Cercului Militar si pe urma, uitand de toate intamplarile parca, si de cand servise tuica in sort de lacheu, murmura induiosat:
- E om de inima, domnule. Ai vazut ce prapadit era?
Nae Gheorghidiu era intr-adevar de nerecunoscut. Abia a doua zi, cand ne-a venit raspunsul, a redevenit o clipa el cel de totdeauna. Mi-a spus sa ma duc imediat cu cererea la minister.
Am trecut prin vreo doua birouri de asteptare, pline de lume de tot soiul... Batrani uscati, femei tinere, cucoane grase si mustacioase, domni cu infatisare respectabila asteptau, unii trantiti in fotolii, altii pe scaune, destui in picioare. Unui domn, care mi-a confirmat ca e seful de cabinet, i-am spus ca vreau sa intru la ministru si m-a poftit politicos sa astept. Ceva comun tot avea multimea asta pestrita. Un fel de asteptare nervoasa, care provoaca ticuri, un fel de febra in privirea abatuta, care te face sa te crezi in sala de asteptare a unui medic celebru de boli nervoase. Cand iesea cineva dinauntru, toti se ridicau in picioare, dar seful de cabinet facea semn numai celui indicat. Un domn gras, cu cioc, a stat inauntru, fara sa se sinchiseasca de cei de afara, peste o ora. In timpul acesta, ceilalti duceau nervosi mainile prin par, schimbau locul pe scaun, unii intrebau cate ceva pe seful de cabinet, citeau vreo harta sau vreunul din numeroasele avizuri. Eram sigur ca atunci cand domnul cel gras si cu cioc va iesi, va fi linsat. Dupa catva timp a venit unul inalt si elegant, care, dupa ce si-a spus numele sefului si a explicat ca este grabit, a fost introdus cel dintai. Imi ziceam ca, orice s-ar intampla, niciodata n-as avea ineleganta sa trec peste atata lume care asteapta. Si chiar am stat pana la doua dupa-amiaza, lasand sa treaca multi noi-veniti si mistuindu-ma de uimire ca exista, dincolo de usa, un om care poate tolera spectacolul acestei asteptari. Mai tarziu am aflat ca unii ministri inadins aduna atatia nenorociti in sala de asteptare, ca sa dea impresia ca au resort important si ca au ajuns departe in viata. De aceea ei amana, ca profesionistii care vor sa para ca au clienteala, cat mai mult, lasa sa se ingramadeasca lumea, si inca de pe scara automobilului, cand sosesc, se intreaba cu ingrijorare daca e plina sala de asteptare. Cand i-am spus lui unchiu-meu ca n-am putut intra, s-a crucit...
- Cum, domnule, ai stat doua ore acolo, asteptand? Cum, nu i-ai spus sefului de cabinet cine esti? Asta-i extraordinar. Cat e ceasul? Noua si jumatate... Du-te, imediat la ministru acasa.
- Acum, la ministru acasa? Suradeam, crezand ca glumeste.
- Du-te imediat! si fierbea de enervare.
- Dar cum asta, unchiule? O fi omul la masa... Se poate una ca asta?
- Ce masa, domnule? Lasa-ma cu masa-n pace acum. Mi-e copilul bolnav, ca m-as duce eu... Stai sa telefonez.
A telefonat si ministrul i-a spus sa ma duc imediat acolo. Astepta lume si la el acasa, dar o alta lume decat cea de la minister. Nu era nici o graba. Intr-un hol si un salon cu lumina galbuie ca de candela, cu mobila bogata, dar comuna, desi erau ici-colo portrete de familie si fotografii, se discuta scazut politica, se spuneau anecdote. Erau, dupa cate am inteles, parlamentari, ziaristi, lume de afaceri importanta. Se vorbea si despre razboi, dar mai putin. Cand m-am intors cu aprobarea, era unsprezece si jumatate.
Cum a vazut hartia, Nae Gheorghidiu a examinat, pe ganduri, semnatura, a fumat si a trantit infundat, in scrumiera de alama, mucul de tigara. Pe urma a cerut un numar la telefon. Nici nu putea macar sa stea in fotoliul adanc de piele cafenie, ci telefona din picioare. Usile erau cu oglinzi, impartite in mici careuri, totul incadrat in muchii aurite (casa trebuie sa fi fost construita de vreun alt parvenit, dar aleasa apoi anume de unchiu-meu) si astfel il priveam de doua ori: o data in picioare, greoi, aprig, sigur de el si combativ, iar a doua oara rasfrant, faramitat de careurile oglinzilor din usa, intr-o multiplicitate de imagini taiate, fara forma, lucioase si iuti. Nu putea obtine numarul si s-a intors spre mine autoritar, desi sacoul larg ii atarna.
- Te duci imediat la Vasile Marinescu, secretarul general, si-i spui ca-l rog sa-mi lucreze maine, neaparat, hartia.
- Dar maine e duminica, unchiule, nu se lucreaza la minister.
- Taci din gura, ca stiu eu ce spun. Nu ma-nvata tu pe mine... Luni trebuie sa avem, la 9 dimineata, hartia gata...
- Eu nu vad cum... Si pe urma, acum? Aproape de miezul noptii?
- Miezul noptii? Acum se rezolva, baiete, afacerile serioase la noi... ziua nu vin la minister, ca sa astepte acolo, decat nenorocitii care cer cativa poli ajutor, si stramba buzele groase a scuipat.
- Si pe urma, ce inseamna o zi intarziere?
- Nu trebuie sa pierzi nici o zi. Daca mai afla si altii de depozit? Hei, baiete, cum crezi tu ca se mananca o paine in tara romaneasca?
Nu era intaia oara cand il auzeam spunand asta si nici nu era singurul om care o spunea. Atat de deseori am auzit exclamatia asta, incat am impresia, falsa desigur, ca in tara mea painea e supremul scop al oricui si masuratoarea tuturor valorilor sufletesti. "Vreau sa mananc si eu o paine" (si nimic altceva). "A mancat paine in casa mea." "Da-i si lui, acolo, o paine." Idealul fiecaruia pare sa fie, cu exclusivitate, sa castige cat mai multe paini, izbanda in viata si-o apreciaza dupa numarul de paini de care dispune. Iar maximum de altruism consta in satisfactia "de a da si altuia sa manance o paine de pe urma ta" (dar nu mai multa, "ca se obrazniceste"). Tara a graului si a foamei cronice in trecut, traieste si acum sub obsesia painii, care eclipseaza oricare alte preocupari ale constiintei, orice drame in zona superioara. Tragediile sunt aci in gradul "luptei pentru existenta", caci viata, infinit mai usoara ca in Apus pentru cei mediocri, ca si pentru canalii, e neinchipuit de grea pentru oamenii de merit si pentru cei care vor sa ramana cinstiti, decat oriunde, in lume. Dealtfel, am aflat, in alta imprejurare, un fapt care imi confirma si mai mult aceasta falsa impresie: in loc sa raspunda la o polemica stiintifica a unui coleg al sau, un savant localnic l-a vestit ca are "sa-l faca sa se predea prin foame" si a manevrat asa incat a izbutit.
Fireste ca viata ar fi atroce in asemenea societate. Din fericire, compatriotii nostri, in masura in care toata observatia ar putea fi adevarata, par sa fie, ca toti orientalii, de un vulgar si aprig senzualism. Ceea ce nu se poate obtine pe cale sufleteasca si de constrangere a constiintei, se obtine usor prin femei, care, daca stiu sa se refuze si sa manevreze cu trandafirul rosu, nu cunosc refuzul. Situatii se fac si se desfac prin femei, nu iubite, ci dorite. Nu e aci numai o nuanta, ci o deosebire fundamentala. Ceea ce un profesor universitar nu poate obtine dupa umilitoare audiente, obtine o actrita intr-o convorbire telefonica de un minut. Mai au acelasi succes cei influenti, care pot practica dictonul: "Do ut des"; exact: da-mi, daca vrei sa-ti dau si eu. Ca unchiu-meu, care, pierzandu-si increderea in mine, a incercat iar la telefon. De data aceasta a izbutit sa obtina numarul dorit.
- Casa domnului secretar general Vasile Marinescu? Da? Da-da-da, aici eu sunt... Puiule draga, uite ce te rog. Am obtinut pentru fabrica noastra o aprobare de arama veche de la Galati... Multumesc... multumesc... Dar uite ce te rog... esti dragut, bravo... uite, am nevoie sa mi se lucreze chiar maine hartiile... de... da, am nevoie de ele luni de dimineata... Puiule draga, te rog foarte mult... Ce-are a face? Cheama pe cineva... e un sef de birou Misoiu, sau nu stiu cum naiba ii mai zice, cheama-l pe el... In zece minute, hartiile sunt gata... Ei, asta-i... nu-i nimic... ii gasim noi adresa. Ce-are a face? Ii dai data de azi, ultima la iesiri, si mi-o iscalesti dumneata chiar maine... Sper sa nu ma refuzi. E, hai, copacel... copacel... Am eu omul meu care face toate... da-mi numai aprobarea dumitale... Bun... bravo... multumesc... Asa... sarutari de maini doamnei... cand veniti la noi la masa?
A asezat, invingator, receptorul pe aparat. I s-au luminat ochii grosi, de obicei de un verde congestionat, iar obrajii mari si cazuti erau acum bine sprijiniti de gura, pe care lipsa mustatii o vadea si mai goala in surasul ei de satisfactie.
A fost pentru mine un nou prilej de nedumerire si reflectiune. Mi s-a parut izbitor contrastul dintre increderea senina cu care acest om privea destinele comunitatii (viitorul apropiat al tarii nu-i da nici o umbra de ingrijorare, indulgenta lui pentru greselile impotriva statului era foarte mare si nici o masura de prevedere nu i se parea necesara, desi era un om politic si ar fi trebuit sa aiba simtul raspunderii), si faptul ca era, cu toate acestea, continuu nelinistit de soarta afacerilor lui personale, banuind pe oricine, neincrezandu-se in abstractii si numarand pe degete, de doua ori de fiecare data, ingrijorat de orice posibilitate de esec, gata, ca o fiara, sa reprime, fara crutare, orice amenintare cat de vaga. Nu stiu daca am dreptate sa trag concluzia ca oamenii problemelor mari sufletesti sunt tocmai dimpotriva: nelinistiti de calea destinelor care li s-au incredintat si fata de vinovatii mari, atunci cand e vorba de soarta colectivitatii; fara indulgenta, dar optimisti, neglijenti si iertatori, atunci cand e vorba de interesele lor personale. Aceasta constatare ar pune poate putina ordine in frica pe care o au scriitorii de a nu vedea pe unii "prea in negru, iar pe altii prea in roz". Negresit, oamenii sunt si buni si rai, dar e necesar sa se precizeze in ce imprejurari. Trei nule puse inaintea cifrei una sau dupa ea, nu inseamna acelasi lucru.
Totusi a fost nevoie sa ma duc din nou la ministru. In salile de asteptare cred ca era aceeasi lume din ajun. Seful de cabinet al secretarului general a venit cu mine si a cerut sa fiu introdus cat de repede. Aceste situatii exceptionale imi sunt cu adevarat insuportabile. Aveam impresia ca mi s-a uscat pielea. Negresit, sunt nemasurat de orgolios, dar, hotarat, asta ca personalitate sufleteasca numai: ca personalitate sociala ma simt intr-o situatie falsa si nesigura cand ma saluta prea respectuos chiar un servitor. Parca merg in calcaie. Imping nelinistea asta atat de departe, se vede, insa, incat as putea sa ma plang de cele mai multe ori, si pe drept cuvant, de exagerata familiaritate si lipsa de stima sociala care mi se arata.
Din punctul lui de vedere, Nae Gheorghidiu a avut dreptate. Luni a venit un referat de la Galati, anuntand ca un localnic se oferea sa cumpere aramaria cu un pret mult mai ridicat decat cel dat de fabrica noastra, dar era prea tarziu, hartiile erau semnate.
Peste vreo saptamana, in preajma Pastilor, am facut un aranjament cu ceilalti si, cu toate ca nevasta-mea insista sa raman, am iesit din asociatie.
E tot filozofie...
Imi dadea o impresie de echivoc: ma simteam in mana celor doi oameni, care luau necontenit aere grave si atitudini importante, ca in mana unui medic, care-ti aplica aparate si face incercari cu tine, fara sa spuie exact ce vrea, pretinzandu-ti, destul de nejustificat, absoluta incredere. Dealtfel, mi-e greu sa merg imediat in spatele cuiva, cu obligatia sa calc exact in urmele lui.
Mai ales ca in timpul acesta munca mea la Universitate ma pasiona si fara indoiala ca a fost cea mai rodnica din viata mea. Chiar in a doua jumatate a lui april am avut o lucrare de seminar, care a fost o adevarata lectie despre Critica ratiunii practice. Profesorul, foarte serios si foarte pretentios, obisnuia sa lase pe catedra pe studentul care expunea lucrarea, iar el trecea in randul auditorilor, in prima banca. Noutatea era acum ca, spre deosebire de toti colegii mei, care-si citeau lucrarile, eu vorbeam, timp de o ora, despre tema data, fara altceva dinainte decat o pagina cu note.
Negresit, Critica ratiunii practice, excesiv dogmatica, prezinta mult mai putine greutati decat aceea a ratiunii pure, chiar in textul kantian, ba inca, tinand seama mai mult de sala decat de profesor, cautasem sa ocolesc cat mai mult dificultatile metafizice. Nevasta-mea a fost pana seara grava si tacuta. Faptul ca fusesem tratat de profesor cu atata deferenta masurata, ca timp de o ora fusesem pe catedra obiectul privirilor unei sali pline, in care erau si cateva studente, frumoase, necunoscute noua, de la alta facultate probabil, sfiala admirativa cu care eram felicitat de colegi si de roiul de fete care ma inconjurase, la sfarsitul orei langa catedra, o intimidasera.
S-a rezemat de bratul meu, calda si ingandurata. Aveam de facut cumparaturi si simteam nevoia sa schimb oboseala in joc si destindere. Am fost cu trasura dupa-masa la Sosea, pana dincolo de vila Minovici. A vorbit in timpul plimbarii putin si parea mereu preocupata. Numai cand a fost in patul jos si larg, ghemuita intre pernele albe, dupa obiceiul ei, a soptit, parca mai mult pentru ea: "Uf... si filozofia asta!" Spunea "uf, si filozofia asta!" cu un fel de ciuda, cum ar fi spus: "uf, rochia asta!" sau "uf, pantoful asta!" care o strange.
- Dar ce-ti face filozofia, fata draga?
- Nu pricep nimic... nimic, si-i erau ochii mari si albastri, incruntati de necaz.
- Cum, acum, dupa ce ai audiat aproape doi ani cursuri de filozofie, constati ca nu pricepi nimic?
- Lasa-ma-n pace... niciodata n-am priceput nimic... ce naiba vor toti filozofii acestia?
- Si-i iubesti tu... cred ca nimic mai mult... Asa o fata sluta ca tine...
- Asculta, vorbesc serios acum... Te rog foarte mult...
- Ei, cum vorbesti serios, draga mea, daca vrei sa stii ce vor filozofii?
Lumina lampii, stransa si rasfranta de abajur, ii poleia rotunzimile albe, in culcusul patului cu perne mari, patrate, de olanda parca scrobita.
- Asculta, ti-a trecut vanataia pe care ti-ai facut-o la genunchi, cand te-ai lovit de scaunul cazut ieri? si i-am ridicat camasuta spumoasa de pe genunchi, ca sa vad.
Si-a tras-o nervoasa la loc.
- Lasa asta si raspunde la ce te intreb.
- Cum, draga, vrei sa stii serios ce vor filozofii?
- Da... si era grava ca un copil care cere luna sau pasarea de aur...
- Nu stiu...
- Cum nu stii? Atunci de ce vorbesti la Universitate?
- Ce vrei sa fac? Vorbesc si eu asa...
- Dar lumea de ce spune ca stii?
- Spune cineva enormitatea asta?
- Lasa-ma-n pace, ca nu vrei sa-mi spui, si albastrul ochilor i s-a intunecat, buza de jos, umeda, i s-a rasfrant a ciuda.
As fi vrut s-o sarut, asa imbufnata si copilaroasa ca o cadana.
- Fata draga... zau daca stiu.
- Spune ce stii... Ce-ai vrut sa spui azi cand ai spus "neliniste metafizica"?
M-a mirat ca a retinut expresia, dar pare-se ca a frapat-o ca pe excursionisti un obiect de curiozitate colorata, in muzeu.
- Neliniste metafizica? si o priveam adanc in ochi... Neliniste metafizica e sa privesti o femeie in ochii mari.
- Ei, nu...
- ... Sa simti ca lumea e fara margini, ca suntem atat de mici, ca frumusetea are pete si e trecatoare, ca dreptatea nu se poate realiza, ca nu putem sti niciodata adevarul. Sa fii, din cauza asta, trist... sa iubesti florile si sa zambesti cand vezi oameni ca Nae Gheorghidiu, care nu banuie nimic si isi au socotelile lor.
Genele lungi se intind usor ca o mirare peste apa albastrie dintre ele.
- Nu putem sti adevarul? Cum? dreptatea nu se poate realiza? si ascultand in ea, o clipa, pe urma: frumusetea are pete si e trecatoare?
- Da, fata draga, adevarul nu-l putem sti niciodata, niciodata... dreptatea nu se poate realiza pe lume... iar frumusetea are pete si e trecatoare... Asa, ca pata asta, de deasupra genunchiului tau...
- Ei, esti revoltator, maraia, pacalita in asteptarea ei.
- Iar acum doua saptamani ai avut si un guturai de nu avea nimeni curajul sa te sarute, iar nasul ti-era inform si rosu... Ba inca ar putea fi si mai rau, zi Doamne fereste... ai putea fi bolnava de stomac, de pilda...
- Ah, taci cu prostiile... spune-mi mai bine ce e filozofia...
- Tare mi-e teama ca daca nu ti-o conveni nici ea, o sa-i spui "sa taca" si filozofiei. Voi femeile...
- Te rog... nici un "voi femeile"... eu sunt eu... eu nu sunt "femeile".
Am tras-o de nas, s-a aparat ca de o albina cu palma... si pe urma iar a luat mutra intrebatoare.
- Stai intai sa indrept abajurul, ca sa-ti fie capul in lumina... Nu pot suferi sa-ti vorbesc, fara sa-ti vad ochii. Imi da "nelinistea metafizica", si intorcand lampa cu abajur mare, verde, de citit seara, am scaldat-o in lumina. Cu formele ei calde si vii, era ca o bucurie a serii.
- Ah... iar incepi... credeam ca ai devenit serios, si trase de urechile de dantela puisorul de puf.
- Draga, filozofii, ca toti copiii, au vrut sa stie la inceput "cine a facut lumea?".
- Cine s-o faca? Dumnezeu...
- Da? Ai uitat intrebarea: dar pe Dumnezeu cine l-a facut, taticule?
- !?... se mira cu ochii mariti si gura micsorata.
- Sigur. Indeosebi, ei ar fi vrut sa stie ce se intampla cu omul dupa moarte... Daca exista suflet... si daca sufletul e muritor. Au vazut insa curand ca aici dezlegare nu poate sa fie si, modesti, dandu-si seama ca nu pot cunoaste nimic de dincolo, au cautat sa cunoasca mai bine lumea de dincoace, lumea asta in care traim. Negresit, mai toti au facut si metafizica religioasa, dar cei mai multi, si in principalul operei lor, s-au intrebat ce e lumea...
- Ce sa fie? si era mirata ca filozofii si-au pus o intrebare atat de simpla.
- Ce? ti se pare asa de usor de raspuns?
- !?
- Draga fata, inca de la inceput s-a vazut ca nici intrebarea asta nu are un raspuns limpede. De trei mii de ani - si, poate, mai demult - ganditorii cauta dezlegare: Ce este lumea? Ce putem cunoaste din ea? Cei care au incercat un raspuns se numesc filozofi, iar ansamblul raspunsului lor, un sistem de filozofie. De aceea, in centrul filozofiei sta asa-zisa teorie a cunoasterii. Motru, de pilda, e profesor de logica si de teoria cunoasterii.
Pare enervata, deziluzionata, isi ridica usor camasuta alba pe umerii rotunzi si cruzi.
- Dar bine, cu aceasta cunoastere a lumii nu se ocupa stiinta? Ce mai e nevoie de o teorie a cunoasterii?
E mirata, asa cum se mira profanii ca filozofia se ocupa de lucruri care lor le par excesiv de simple, caci nimic nu pare mai simplu decat o axioma. Asa cum elevii, care urmeaza matematicile superioare, se mira ca li se cere sa demonstreze ca 3x7=7x3.
- E cu totul altceva, fata urata... Dealtfel, cei mai multi filozofi au tagaduit posibilitatea stiintei.
- Ei, cum asta? intreaba, nevinovata...
- Ei spun ca, in afara de ce e formal si nu al realitatii, in afara deci de matematici si de ce se leaga de ele: geometria, mecanica si fizica, in genere, nu putem cunoaste nimic sigur. "Sigur", intelegi?
- Si cum asta? Dar medicina?
- De medicina nici nu mai vorbim. Indicatiile ei se bat in cap si determina mode. Unii cred ca de doua mii de ani n-a facut nici un progres, in afara de chirurgie, care e tehnica pura. Medicina nici astazi nu poate vindeca un guturai macar si ai vazut ca eu a trebuit sa astept doua saptamani pana sa te pot saruta ca lumea...
- Ah! si-mi da manioasa cu puisorul de puf in cap.
- A recomandat, zeci de ani, dusurile reci pentru cei nervosi si acum le condamna, gasindu-le omoratoare mai ales pentru cei nervosi, de le-a inlocuit cu cele scotiene. A recomandat o jumatate de veac mancarurile fierte mult, cu grija, si azi le recomanda aproape crude, sa nu li se piarda vitaminele. A recomandat operatia de apendicita, pe urma a combatut-o, a recomandat medicatia intensa, ca sa revie pe urma la stimulente si iar sa se intoarca. Am citit zilele trecute ca un medic e de parere ca apa murdara de rau e mai buna de baut, tocmai pentru ca are bacterii, necesare organismului, si e deci impotriva filtrarii. Ba se pare ca unii medici sunt si impotriva aeratiei camerei de dormit, pentru ca sa nu se consume oxigen in timpul somnului si odihna sa fie deci completa si citeaza cazul pasarilor, care dorm cu pliscul sub aripa. A fost un principiu: "digeram cu picioarele mai mult decat cu stomacul" si acum unii recomanda siesta linistita, dupa pilda animalelor care se odihnesc dupa masa. Tuberculosilor li s-a recomandat, cu pasiune, aerul cel mai tare al muntilor si, dupa ce au murit cu sutele si miile acolo, au fost coborati, ceilalti, mai jos. Dealtfel, multi se intreaba daca nu cumva cea mai teribila dintre boale, aceea a cancerului, nu e un rezultat al excesului de medicamentatie, dovedind astfel ca nu castigam nimic, ca, in schimbul unei aparente indreptari, ne loveste mai rau, mai cumplit. S-a observat, in orice caz, ca populatiile care ignoreaza medicina traiesc mai sanatos si mai mult decat cele care la tot pasul alearga dupa doctori. Asta ca sa-ti dau un exemplu. Asa cu toate... De istorie ce sa mai vorbesc? Ai vazut cum isi bate joc Anatole France de ea. Dealtminteri, filozofii nu se gandeau numai la medicina, ci la tot ce poate fi obiect de stiut. Nu putem cunoaste nimic cu adevarat.
- Tot nu pricep... cum nu putem cunoaste?
- Asculta, sa te intreb altfel. Cum cunoastem noi lumea?
- Prin simturi...
- Foarte bine... dar simturile sunt inselatoare:
Urechea te minte si ochiul te-nsala...
Ce-un secol ne zice, ceilalti o dezic...
Culoarea nu e a lucrurilor... e a ochiului nostru... Daltonistii vad verde in loc de ros. Daca toti am fi daltonisti, toate lucrurile rosii ar fi verzi, ochiul sufera de atatea ori, dealtfel, de halucinatie... urechea de asemeni... "mi s-a parut ca m-a strigat cineva", pipaitul insala, simtul inferior insala... Cei carora li s-a amputat piciorul se vaieta inca uneori ca-i doare unghia de la deget. Lucrurile n-au nimic al lor: nici forma, nici culoare, nici sunet. Dealtfel, n-ai vazut si in somn cum ne insala simturile? Traiesti in vis tocmai ca in viata. Soarele te arde, iarba e umeda, gheata rece, vezi ce nici n-ai gandi, castigi saci cu bani de aur. Ba chiar banuiesti ca esti in vis si ingrijorat, cauti sa verifici, te pipai. Dar te convingi ca e realitate. Pentru orice ganditor adevarat a ramas stabilit ca nu putem avea nici o incredere in simturi. Totul e relativ. Nasciorul dumitale pare un nas de Cyrano pe langa o carna adevarata.
- Asculta... si iar isi arata amenintatoare dintii albi, dintre care doi din fata, de sub buza rosie de sus, putin mai lati, ca doua minuscule petale, imbietoare, de floare de cires.
- Cine ar banui ca alamiul parului dumitale e facut cu ajutorul ceaiului...? Pe toti ii insala.
- Ah! si a inceput indignata sa dea cu picioarele si pumnii in mine, aratandu-mi suvite de par auriu din crestet: Uite... uite.
- Draga, ma lasi sau nu sa fac filozofie?
- Daca spui infamii?
- Ce infamii? Astea sunt infamii? Vezi ca daca nu stai linistita, vai de chica dumitale alamie. Si, dupa ce s-a potolit putin: Imi spui uneori ca ma iubesti. Si eu trebuie sa cred asta... desi stiu ca e ceva foarte relativ... Cine stie...?
Ma priveste cu ochi mari de copil furios.
- Ai spus ca faci acum numai filozofie...
- Dar ce? Crezi ca asta nu-i filozofie? Sa stiu daca ma iubesti sau nu? (Cand imi dau seama acum cat de putin banuiam ce sens profund avea sa aiba intr-o zi aceasta afirmatie pentru mine, ce innebunitoare problema fara solutie avea sa-mi puie, cat aveam sa-mi repet intrebarea la nesfarsit, imi vine sa surad melancolic de seninatatea cu care glumeam atunci, cum ar glumi, fara sa stie nimic, cei al caror tren a si pornit pe o linie pe care alt tren vine dimpotriva.)
- Nu te iubesc deloc... continua.
- Dar sub aparenta, s-au intrebat filozofii, nu e nimic absolut, nimic care sa reziste oricarei analize? Si fiecare a propus cate ceva. Fiecare a avut un sistem al lui. Primii filozofi greci mai cunoscuti au emis teorii oarecum simple. Pentru Tales din Milet, daca ai cauta si ai cauta, ai vedea ca esenta, absolutul, este apa. Ea se transforma in toate lucrurile care sunt pe lume. Pentru Heraclites, care nu vedea decat miscare si transformare, dimpotriva: esenta, absolutul, era focul, un foc mai pur insa. Altii, mai vechi, crezusera ca e pamantul, altii aerul. De fapt, toti intelegeau prin aceste "principii" ceea ce stiinta moderna intelege prin "energie", care, transformandu-se in orice, creeaza lumea existenta. Deci, vechii filozofi greci erau niste fizicieni. Erau, dealtfel, si buni matematicieni. Pytagora chiar credea ca numarul e singura realitate in lume. Caci aparentele ar fi inseland, dar numarul nu insala niciodata, 3+4 fac oricand sapte. Altii au gasit ca miscarea e absoluta. Zenon credea ca, singur, repaosul. Dar sa trecem peste acesti primi filozofi, caci toti au dreptate, dar toti exagereaza.
- Asculta, nu pricep.
- Ei, mereu nu pricepi... Si pe urma, surazand: Un filozof nu trebuie priceput, caci asta e imposibil. Dealtfel, filozofii toti se declara, de trei mii de ani incoace, unii pe altii ininteligibili. Si daca ei nu se inteleg... atunci cum vrei sa-i intelegi tu?... Asa cum esti... Si o privesc cu o prefacuta desconsiderare.
E foarte atenta si nu ia in seama nimic.
- Bine, dar nici profesorul nu-i intelege?
- Nici el, nici nimeni. Un sistem de filozofie e un sistem frumos sau nu e nimic. Nu uita ca el e un mare profesor de istoria filozofiei. Un istoric memorizeaza. El expune pe rand sistemele, nu le explica. Caci, in general, aceste sisteme sunt capodopere de logica si metoda. Numai daca le admiti insa punctul de plecare, adica tocmai cel care e declarat, in genere, ininteligibil. Filozofii si nebunii sunt cei mai mari adepti ai logicii. Daca admiti unui nebun ca el e de sticla, atunci totul decurge cum nu se poate mai normal. Se fereste de tine ca sa nu se sparga, se spala cu grija ca sa fie mereu limpede, isi studiaza greutatea, spera sa devie sonor, si asa mai departe. Dealtfel, dupa primii filozofi greci, au urmat sofistii, care au impins indoiala pana la ultimele consecinte. Daca nimic nu e adevarat, atunci se poate afirma orice. Totul e sa fie frumos exprimat. Daca "omul e masura lucrurilor" si, oricat s-ar trudi, nu descopera decat minciuna, atunci sa aleaga cel putin minciunile agreabile. Cum vezi, ei sunt stramosii autorului tau favorit, Anatole France, care afirma si el ca orice idee se poate sustine, ca adevarul nu poate fi aflat si ca singurul lucru care ne ramane de facut e sa cautam frumosul si agreabilul. Iar in locul unui filozof, el prefera o statueta sau, si mai bine, o femeiusca frumoasa ca o statueta... Cu toate ca nu impartasesc convingerile lui, cu toate ca ai sanii atat de urati, uite, uneori privindu-te, simt si eu ca are putina dreptate.
S-a infasurat de necaz, toata, de la picioare pana sub barbie, cu plapuma cu atlazul ivoriu, ca un copil in fasa.
- Foarte bine, spune mai departe.
- Spun, daca dai iar plapuma deoparte.
- Dar sa spui... auzi? si e mereu copilaroasa ca o cadana.
- Spun. Dar pe scurt acum, ca, uite, se face ziua. O privesc cercetator. Sunt singur acum, dupa miezul noptii, in tot cuprinsul pamantului, al stelelor, al nemarginirii albastre, cu femeia aceasta, goala pe alba piramida a pernelor, sub lumina lampii.
- Ce-are a face ca-i tarziu...? spune.
- Ei bine, au urmat, lasand deoparte pe cei mai putin insemnati, timp de aproape doua mii de ani, o serie de mari filozofi, care, indignati de atitudinea sofistilor (caci acestia, gasind ca simturile insala, tagaduiau totul), au cautat daca nu exista un alt mijloc, mai sigur, de aflat adevarul. Si au gasit ca ratiunea e un bun instrument si ca ea ne poate ajuta sa descoperim cateva adevaruri absolute. Socrate a gasit ca binele e ceva absolut. Platon a ajuns la concluzia ca ideile nu sunt supuse schimbarii. Animalul se naste, creste, moare; dar ideea de animal, speta, ramane undeva, departe, in aer, in cer; Aristotel gasea ca ramane sigura activitatea, cine nu se misca e mort ca un tablou pe perete, activitatea e o certitudine. Descartes gasea ca sigura e indoiala, deci cugetarea - si de aci deducea existenta sigura a lumii. Spinoza, inca mai rationalist decat ceilalti, ajungea la concluzia ca sigura e substanta, adica Dumnezeu, si tot ce exista nu sunt decat moduri si forme ale substantei. E panteismul exprimat cu aproximatie in literatura, in ideea nu ca Dumnezeu e in toate, ci ca e toate: floare, pom, munte, om, gandire; Leibniz, tot pe calea ratiunii, gasea ca absolut certa e existenta substantei active, a monadelor adica, un fel de mici suflete din care ar fi facuta lumea.
